###001###

Продовжуймо мандрувати Країною Мистецтв разом з нашими друзями – Лясолькою та Барвиком. Тут ти зустрінешся з
багатьма персонажами – ліричними, героїчними, фантастичними.
Сергій Борткевич. Принцеса
на горошині (із циклу «Музичні
картинки за казками Ганса
Крістіана Андерсена»).
Моріс Равель. Красуня. Красуня і Чудовисько (із сюїти
«Моя матінка Гуска» за казками Шарля Перро).
Якими ти уявляєш Принцесу
та Красуню? У якому темпі
виконуються їхні танці? Чи
можна назвати їх ліричними
персонажами?
Що відбувається у творі
«Красуня і Чудовисько»? Як
завершується діалог героїв?
Ці твори – програмні? Як це
можна визначити?
Розкажи, з яких частин складається куплетна форма. Яка із частин
куплету повторюється без змін?
Пригадай, якими знаками записують музику. Знайди їх на нотному
стані та на клавіатурі.
Зверни увагу: в імені Лясольки поєднано назви двох ноток. Поміркуй
над іменем Барвика.

###002###

Робота в парах. Імпровізація (інструментальна, вокальна, танцювальна).
Варіант 1. Створіть інструментальний
діалог Красуні і Чудовиська в одночастинній формі (трикутник і бубон).
Варіант 2. Створіть вокальні «портрети» Попелюшки та її мачухи у
двочастинній формі: доберіть відповідні інтонації – наспівні, різкі тощо.
Варіант 3. Уявіть, що ви на балетній
сцені. Спробуйте відобразити танець
Попелюшки й Принца на балу в тричастинній формі. Змінюйте темп і рухи
відповідно до характеру музики.
Пригадай відомі мультфільми й кінофільми, де головного героя чи
героїню можна схарактеризувати як
ліричних персонажів.
У літературних творах з ліричними героями та героїнями зазвичай трапляються цікаві пригоди й несподіванки. Часто вони
супроводжуються різними дивами, що допомагають долати перешкоди, робити корисні справи. Адже добро має завжди
перемагати зло. 
Пригадай історію Попелюшки. Які чарівні перетворення відбулися з
нею? Яку з ілюстрацій можна назвати портретом? Поясни. Які об’єкти
(чи герої) є головними на ілюстраціях? Що зображено навколо них?
Композиція – це поєднання окремих деталей у цілісний твір
Багато творів мистецтва втілюють тісний
зв’язок людини і природи.
Опера Миколи Римського-Корсакова «Казка про царя Салтана» наповнена пригодами
персонажів, «картинами» природи. Симфонічні номери опери відтворюють велич моря
та різні казкові дива.
Микола Римський-Корсаков. Опера
«Казка про царя Салтана»: вступ до
ІІ дії («Море»); арія Царівни-Лебедя
з II дії (фрагмент); вступ до 2 картини IV дії («Три дива»).
Пригадай, що таке опера. Які музичні
інтонації характеризують білочку,
богатирів, Царівну-Лебедя? Яка з них
ніжно-наспівна, яка – грайливо-танцювальна, а яка – велично-маршова?
Якого з персонажів опери можна назвати ліричним? Порівняй вокальний
та інструментальний образи царівни.
Музика моря і «трьох див» подібна
чи контрастна?

###003###

На дозвіллі поцікався в інтернеті версіями
казки Г. К. Андерсена «Русалонька» в театрі
та кіно, зокрема м/ф «Русалонька» (студія
Волта Діснея).
З допомогою дорослих спробуй віднайти
однойменну комп’ютерну гру українського
виробництва.
Море зачаровує своєю неповторністю і таємничістю, надихає
художників на творчість. Морські краєвиди захоплюють ритмом
хвиль, відтінками водної стихії, красою корабликів, що гойдаються
під вітром. 
Розглянь композицію. Зверни увагу, як розташовані вітрильники. Відтінки якого кольору переважають у зображенні хвиль? Поясни.
У зображенні пейзажу художник застосував прийом контрасту (протилежності). Щоб виразно передати рух хвиль на морі,
він зіставив світлі і темні відтінки кольору.
Барвик навчає правил композиції:
 предмети, що намальовані близько, зображують яскравими кольорами і більшого розміру,
розташовують на аркуші нижче;
 предмети, що намальовані далі від глядача,
зображують менш яскравими, невеликого розміру і розташовують на аркуші вище.
ДИВО ТРЕТЄ (ОБРАЗОТВОРЧЕ).
Створи пейзаж, передай настрої моря (акварель). Щоб утворити
світліший відтінок, додай води. Не забувай правила композиції.

###004###

Краса довкілля – мальовничі
краєвиди, розмаїтий тваринний
світ – захоплює і вражає. Тому не
дивно, що багато тварин стали
героями казок, мультфільмів, балетів, мюзиклів тощо.
Наприклад, кмітливий і винахідливий кіт – герой казки Шарля
Перро «Кіт у чоботях» – виявив
свої «таланти» в різних видах
мистецтва.
Влада Кохановська. Марш Маркіза Карабаса з казки-мюзиклу
«Кіт у чоботях» (театр «Каскадер»).
Генрі Джекман. The Puss Suite.
Саундтрек з м/ф «Кіт у чоботях».
Як музика передає характер персонажів? Поміркуй: під цю музику
найкраще співати, танцювати чи крокувати? Обери слова-характеристики до кожного музичного твору. Пригадай твори мистецтва,
присвячені тваринам. Схарактеризуй настрій картини.
Осінь-чарівниця розфарбувала все яскравими барвами. Від
споглядання цієї краси піднімається настрій. Яке ж гарне довкілля! Уважно придивися навкруги.
Створюючи композицію, необхідно визначити головне в картині – її композиційний центр. Ці об’єкти можна зобразити
більшими, яскравішим кольором чи промалювати ретельно деталі.
Наприклад, розмістивши кота в композиції на передньому
плані, художниця привернула до нього увагу .


###005###

Лясолька та Барвик – друзі. Лясолька допомагає розуміти
мову музичних звуків, а Барвик – розкривати таємниці образотворчого мистецтва. Дружба часто починається з дитинства.
А як ти розумієш слова «дружба», «друг»? Поміркуй і поясни, чому
ці твори мають назву «Друзі».
Музика може власною мовою звуків «розповісти» про людину,
«намалювати» музичні «портрети» друзів і передати теплі взаємини між ними або навпаки – негативні, нетовариські стосунки.
Михайло Степаненко. Дражнилка. Скривдили (з «Дитячого зошита»).
Порівняй п’єси, написані в одночастинній формі. Це програмна чи
непрограмна музика? Поміркуй, чи можуть справжні друзі вчиняти
так, як ці музичні персонажі. Схарактеризуй інтонації кожної з п’єс.
М/ф «Бременські музиканти» (фрагменти).
Роздивись пам’ятник Бременським музикантам. Яких персонажів ти впізнаєш?
Варіант 1 (робота у групах).
Разом із друзями виконайте ритм вірша.
Домовтеся, який рядок виконуватимете
соло, а який – в ансамблі.
Всім відомі їх таланти:
співаки та музиканти.
Півень, кіт, осел, собака,
і вони – не забіяки,
дружба їх усіх єднає,
то й незгоди оминають.
Варіант 2 (робота в парах).
Уявіть себе акторами театру, інсценізуйте вірш.
Ведмідь сварився із совою: – Ти щось наплутала, сова!
Затям своєю головою – зими в природі не бува!
Сова сміялась: – Волохатий, не дивно чути це мені:
ти восени як ляжеш спати, то встанеш тільки навесні.
Руханка. «Дружба» (із серії «З любов’ю до дітей»).
Поясни прислів’я: «Де незгода, там часто шкода»; «Без вірного
друга велика туга»

###006###

Чи знаєш ти, хто такі герої? Часто
це звичайні люди: скромні, чесні,
безкорисливі. У відповідальні часи
вони сміливо вступають у боротьбу
із кривдою та несправедливістю. Наприклад, герой давніх легенд Микита
(Кирило) Кожум’яка. Він наділений
богатирською силою, стійкістю.
М/ф «Микита Кожум’яка» (фрагмент).
Героїчний характер найкраще
передає маршова музика. Марші
створюють для ходи, і зазвичай вони
написані в розмірі 4/4. Урочисті похідні марші виконують на військових
парадах, енергійні спортивні – під час
змагань. Є марші веселі й сумні.
Петро Чайковський. Марш дерев’яних солдатиків (з «Дитячого альбому»). Вольфганг Амадей Моцарт. «Турецький марш» (рондо).
Чим відрізняється маршова музика від пісенної і танцювальної? Порівняй різні виконання п’єси П. Чайковського (фортепіано, оркестр).
У якому темпі карбує крок іграшкове військо? Уяви себе барабанщиком чи барабанщицею в цьому строю і, крокуючи, відтвори ритм маршу.
Рондо (від італ. рух по колу) – музична форма, у якій кілька разів
звучить тема (рефрен), що чергується з різними епізодами. 
Читаючи розповіді про старовину, ніби поринаєш у світ минулого
нашої землі. Книжкові ілюстрації
відтворюють картини тих подій, портрети героїв.
Роздивись декоративне зображення богатиря. Зверни увагу на
деталі картини.
Старовинні книжки писали від
руки. Особливою була перша велика літера, яку прикрашали різними візерунками. Це – буквиця, що
означає ініціал, початок. Буквиці застосовують і в сучасних книжках.

###007###

З книжок і фільмів ми часто дізнаємося про героїзм, відвагу та
кмітливість богатирів. Незвичайну
силу мав богатир Котигорошко. Він
переміг Змія і визволив з полону
своїх братів і сестричку Оленку.
Пригодам Котигорошка присвячено мультсеріал, кожна серія якого
починається з енергійної маршової
пісні.
Марші часто виконує духовий
оркестр, до складу якого входять
духові та ударні інструменти. Цей оркестр відрізняється від симфонічного відсутністю інструментів струнної групи.
З богатирями-захисниками ми часто зустрічаємося в мультфільмах. Мультфільми бувають лялькові та мальовані. Їх
створюють художники-мультиплікатори. Вони малюють багато
кадрів, щоб герої почали рухатись. Зазвичай робота розподіляється. Одні малюють персонажів, відтворюючи їхні рухи,
інші – довкілля, де відбувається дійство, та предмети.
Пригадай: для портрета найкраще обирати вертикальний
формат. Щоб правильно намалювати обличчя людини, поділи
висоту і ширину голови навпіл. Горизонтальна лінія – це лінія
очей.
Спробуй «оживити» Котигорошка (олівці, фломастери). Намалюй на
смужці паперу його веселе обличчя. Потім зігни папір і на верхній половині аркуша намалюй сумне обличчя Котигорошка. Воно має бути
розташоване чітко поверх першого зображення.

###008###

Митці оспівують сміливість, героїчні вчинки козаків-запорожців, які боронили рідну землю. Такі їхні риси, як мужність,
завзятість, вірність Батьківщині, шанували не тільки в минулому.
Їх цінують і в наш час. Адже ми – гідні нащадки козаків!
Часи козацтва – яскрава сторінка героїчного
минулого українського народу. Кожен в Україні
знає, хто такі козаки. Слово «козак» означає «вільний воїн». Про цих мужніх людей написано багато
книжок, картин, їх оспівано в піснях і віршах, їм
присвячено фільми, зокрема анімаційний серіал.
М/ф із серіалу «Козаки» (фрагмент).
Розпізнай на ілюстраціях героїв мультфільму – козаків Ока, Грая і Тура.
Зверни увагу, як вони відрізняються за
характером і зовнішністю. Пригадай, що
ти вже знаєш про українських козаків.
Розглянь зображення козаків. Яке з них належить до круглої скульптури, а яке – до рельєфу? Який із пам’ятників за характером
відповідає козацькому маршу?
Українці завжди пам’ятають тих, хто приніс славу нашій рідній країні. Таким відомим
людям встановлюють пам’ятники, їх зображують на монетах, марках, адже вони – велич
і гордість нашої держави. Серед таких постатей – автор музики Державного гімну
України Михайло Вербицький.
У всьому світі відома співачка європейської оперної сцени Соломія Крушельницька. Її чудовий голос
зачаровував людей на всіх континентах.
Чемпіон світу борець Іван Піддубний та багато інших українців
примножили спортивну славу нашої
держави.
Українські народні пісні у виконанні
Соломії Крушельницької (на вибір).
Тарас Керичок. Пісня-марш «Спортивний дух».
Поміркуй, чому голос відомої співачки вражав слухачів багатьох країн.
Схарактеризуй музику пісні-маршу.
Поцікався, які види єдиноборств
включено до змагань з хортингу.
Поясни, як ти розумієш народну мудрість «Українці співають цілий рік і
весь вік»

###009###

Героями України є не лише славнозвісні
козаки і мужні воїни, а й космонавти, пожежники, які, рятуючи людей, ризикують власним
життям. Їм встановлюють пам’ятники. У пам’ятниках, на пам’ятних монетах і марках
ушановують також художників, майстрів декоративного мистецтва, які є гордістю нації.
У художніх творах митці часто розміщують елементи композиції, однакові за формою, кольором та розміром, симетрично.
Симетрія – це розміщення однакових частин композиції відносно
центральної лінії – осі симетрії.
Рельєфні зображення бувають різними: горельєф (зображення виступає над площиною більше ніж на половину об’єму
скульптури) і барельєф (зображення виступає менше ніж на половину).
Створи барельєф «Дерево життя» (картон, пластилін). За бажання
окремі деталі, наприклад вазон, виконай у горельєфі


###010###

Здавна українські дітлахи, затамувавши подих, чекали
новорічного добродія Святого Миколая з подарунками (іноді він
приходить з різочкою – до пустунів і неслухів). Дідусь Мороз – це
добрий «гість» з інших країн, а в наших пращурів Мороз-Морозенко – лютий повелитель холоду, віхоли та криги.
Святковим символом українців на Новий рік був дідух – сніп,
символ урожаю та багатства. Звичай прикрашати новорічну
ялинку іграшками прийшов до нас із Європи.
Різдвяно-новорічні подарунки приносять дітям чарівники.
В Україні – це Святий Миколай, а в Америці, Канаді й Австра -
лії – Санта-Клаус. Американський і канадський чарівник мандрує на оленях, а австралійський любить серфінг. До голландців
і бельгійців Синтаклаас разом з помічником Чорним Пітом дістається на пароплаві, потім їде на білому коні. Через димохід
Піт залазить у будинки й кладе в черевички подарунки. Так само
через дахи проникають у дім чеський Мікулаш і його французький колега Пер Ноель. До італійських діточок прилітає на мітлі
добра фея Бефана. А ім’я шведського дідуся Юля Томтена, що
нагадує гнома в червоному ковпаку, перекладається як «Різдвяний гном». І це ще не всі новорічні чарівники!
Відомо, що наші далекі предки зустрічали Новий рік... навесні! Це свято називали Новоліттям, воно супроводжувалося
величальними обрядами, поздоровленнями та іграми з масками
(«Маланка», «Коза»). Саме тому в багатьох щедрівках згадується про приліт пташок (пам’ятаєш, у «Щедрику» йдеться про
приліт ластівочки?). Згодом святкування Нового року перенесли
на звичний для нас час. На Різдво українці колядують, а на Новий рік − щедрують,
бажаючи здоров’я і добробуту. На Різдво діти і дорослі одягають
маски й ходять по хатах, виконуючи різні обряди, наприклад
«Водіння Кози». На одному з колядників вивернутий кожух, а на
голові – маска з рогами. Чим не справжня Коза?

###011###

Усі діти – фантазери! Ти, мабуть, також полюбляєш вигадувати, читати книжки й переглядати фільми про неймовірні історії?
Познайомся з новим другом Лясольки та Барвика. Це – робот Мед-Арт, прибулець із фантастичної країни Уявляндії. За
допомогою сучасних засобів медіа він перенесе нас у різні мистецькі світи – реальні чи віртуальні (уявні). Робот уміє малювати,
танцювати, грати на музичних інструментах.
Роботи-музиканти здатні творити дива. Вони грають на інструментах, імпровізують або створюють власні композиції.
Чимало несподіваних відкриттів чекає на
тебе в країні роботів Уявляндії. Мед-Арт познайомить з роботами-художниками. Вони вміють
малювати різні композиції, зокрема портрети,
схожі на людей, яких зображують.
Малювання робота-художника.
Електронний конструктор робот-художник може малювати одночасно трьома
різнокольоровими фломастерами. Він рухає своїми механічними «руками» і створює
на папері різнокольорові візерунки. Таку
композицію можна доповнювати власними
художніми деталями.
Різноманітні роботи-іграшки надзвичайно популярні. Багато
дітей захоплюються трансформерами, роботами-динозаврами,
залюбки гасають на електроскутерах.
Творці анімаційних ігор і мультиків нерідко зображають позитивних героїв-роботів схожими на людей. Робота-іграшку
можна виготовити з простих побутових матеріалів: картонних
коробок, пластикових пляшок і стаканчиків, кришок, трубочок
від соку тощо. Треба тільки ввімкнути фантазію і не забути про
гарний настрій!
Уяви себе геймером (знавцем комп’ютерних ігор) і намалюй робота
з простих форм для комп’ютерної гри (кольорові олівці).

###012###

У минулому вигадані герої мандрували світом
на килимі-літаку, повітряній кулі. Баба-Яга літала
на ступі, Карлсон – завдяки пропелеру на спині.
А персонажі сучасних мультфільмів гасають на
трансформерах, електроскутерах і зорельотах.
Фантазувати в образотворчому мистецтві складніше, ніж
описувати уявні події словами. Як і письменники, художникифантасти вигадують незвичні події, придумують неймовірні
зображення. Такі фантастичні картини занурюють у світ неможливого, показують нереальну красу, якої не побачиш у житті.
Що відбувається на картині? Події реальні чи фантастичні? Де й
коли вони відбуваються? Що незвичного в зображенні людей, тварин, рослин? Що тобі сподобалося найбільше? Яку музику можна
уявити? Запропонуй свою назву картини. 
Фантастичне виникнення повелительки льодового королівства данський казкар Г. К. Андерсен описав так: «За вікном
пурхали сніжинки; одна з них, найбільша, почала рости, рости,
поки нарешті не перетворилася на жінку, закутану в білий
тюль, зітканий ніби з безлічі сніжних зірочок. Вона була дивовижно гарна, вся із сліпучо-білого льоду і все-таки жива! Очі її
виблискували, як зорі, але в них не було тепла…».
Жанна Колодуб. Троль. Герда. Снігова Королева (з альбому «Снігова Королева»).
Опиши музичні «портрети» страхітливого і злого Троля, доброї та
милої Герди, холодної та байдужої Снігової Королеви. А як у музиці
відтворено рухи лихого Троля? Добери слова для характеристики
музики Герди і Королеви – реальної героїні і фантастичної:Фантастичні персонажі нерідко мешкають у незвичайних палацах і будинках. Уявімо, з яких матеріалів їх можна побудувати.
Ось, наприклад, Снігова Королева живе у крижаному замку. Але
такі дивні будиночки можна побачити не лише в казках. Щороку
в різних країнах світу проходять фестивалі споруд з льоду!
І це справжнє зимове диво! 

###013###

Узимку все довкола прикрашається казковим білим мереживом. Дерева вдягаються в пухнасті снігові кожушки. Сріблястими
зірочками виблискують сніжинки. Це все – фантастичні дива від
Снігової Королеви.
Виразні рухи танцівників балету називаються
па («крок»). Танцювати на носочках балеринам
допомагають пуанти – взуття з тканини. Пишна
коротка спідниця танцівниць балету, виготовлена з легких тканин, називається пачка.
З допомогою батьків створи диво-портрет Снігової
Королеви у програмі для гіф-анімації (відблиски
на одязі й прикрасах р р , ) сніжинки та ін.). 
І це – будинки? Не треба дивуватися, адже форми споруд
бувають вельми оригінальними. У таких будиночках, імовірно,
спочатку оселилася чарівниця Фантазія зі своїми подружками –
Уявою і Видумкою. А зараз поряд з ними живуть і люди.
Мабуть, тобі траплялися будинки, прикрашені великими малюнками. Це – мурали. Розглянь їх на світлинах.
Твори мистецтва часто народжуються за допомогою багатої
фантазії митців. Художники дивують поєднанням реального та
уявного, а музиканти – незвичайним сполученням звуків і тембрів.
В оркестрі українських народних інструментів можна почути
незвичайні інструменти. Вони з’явилися завдяки народній уяві.
З-поміж них трапляються навіть хліборобські коси.


###014###

«Навіщо малювати звірів такими, які вони є, – вони і так
красиві, а я свої малюю на радість людям» – це слова української художниці Марії Приймаченко. Подивись, як цікаво вона
поєднувала на картинах реальне та фантастичне.
Картини М. Приймаченко мають свої секрети. Перший, і
дуже виразний, – це поєднання контрастних кольорів. Другий
секрет – наповненість кольорового тла картини деталями. Третій секрет майстрині – використання влучних примовок до
зображень.
Запам’ятай: кольори, розташовані в колірному колі протилежно один одному, називаються контрастнимиДеякі музичні твори композитори називають фантазіями.
Слухаючи їх, ти можеш «намалювати» у своїй уяві будь-що незвичайне – фантастичне.
Гра «Репетиція оркестру». Разом з однокласниками та однокласницями виконайте фантазію на тему української народної пісні
«Щебетала пташечка». Оберіть диригента і соліста, який буде виконувати мелодію на ксилофоні або іншому інструменті. Визначте
чотири групи виконавців. Проведіть репетицію: соліст грає мелодію з
кожною групою оркестру окремо. Змінюйте темп і гучність за вказівкою диригента. Наприкінці виконайте партитуру туті.
М/ф «Фантазія» (студія Волта Діснея, фрагмент «Учень чарівника»
Поля Дюка).
У вільний час знайди в інтернеті й послухай звучання різних оркестрів.
Досліди й визнач, до якого виду вони
належать: симфонічний, духовий, народних інструментів.
У якому оркестрі тобі хотілося б грати?
Який музичний інструмент для цього
потрібно опанувати?

###015###

Здавна народні умільці створювали іграшки-забавки для дітей. Їх виготовляли з глини, дерева, соломи, тканини і навіть
сиру! Обов’язково декорували – прикрашали орнаментами чи
візерунками. Форма і декор народних іграшок завжди стилізовані. Сучасні майстри створюють нові образи, деякі з них мають
вигляд незвичайних істот.
Чи може музична п’єса називатися картинкою? На ній же
нічого не зображено! Може, якщо ця музика – програмна.
Модест Мусоргський під враженням від виставкових творів
художника Віктора Гартмана створив сюїту з 10 контрастних
п’єс. Він назвав її «Картинки з виставки». Твір відкривається темою «Прогулянка», що повторюється між частинами циклу, ніби
відвідувач переходить від картини до картини.
Модест Мусоргський. Сюїта для фортепіано «Картинки з виставки»
(«Прогулянка», «Гном», «Тюїльрійський сад. Сварка дітей після гри»).
Які уявні картини виникають у тебе під час сприймання музики? Яким
ти уявляєш гнома? Як у музиці відтворено суперечки між дітьми під
час прогулянки в саду Тюїльрі? Схарактеризуй інтонації, ритм, регістр.
Робот Мед-Арт запрошує тебе послухати
фрагменти електронної версії «Картинок з виставки» у виконанні на синтезаторі.
Сюїта «Картинки з виставки» побудована на основі контрасту
п’єс, різних за змістом і характером. Водночас музика набуває
наскрізного розвитку завдяки повторенню теми «Прогулянки».
Саме вона виконує роль рефрену, як у формі рондо.

###016###

Чи доводилося тобі бувати на мистецькій виставці? А відвідувати художній музей? Там ти можеш побачити картини, розвішані
на стінах, скульптури на підставках, цікаві експонати у вітринах
під склом. Екскурсовод розповідає про них відвідувачам.
На жаль, не всі діти можуть відвідати художні музеї світу.
Але на допомогу прийшли сучасні технології: щоб подивитися
шедеври, треба мати ґаджет і доступ до інтернету! Разом з
Мед-Артом здійснімо віртуальну екскурсію «Герої сучасних
мультфільмів». Робот буде нашим екскурсоводом на інтерактивній виставці.
Продовжуймо мандрувати разом з музичними «Картинками
з виставки». На картинах В. Гартмана композитор побачив костюми пташенят до дитячого балету, годинник у вигляді хатинки
на курячих ніжках, проєкт воріт у Києві. І ось яка музика народилася під впливом цих зображень.
Друзі Мед-Арта – інтерактивні пухнастики хетчималси, – як
і пташенята, з’являються на світ із яйця. Їх можна навчити слухати музику, спілкуватися... Фантазуй! 
Для відтворення в музиці сумних і веселих настроїв композитори використовують різні лади. Поширені лади в музиці – мажор
(світлий) і мінор (затемнений).
Як живуть казкові герої, де вони мешкають, що вони їдять,
які предмети їх оточують? Хіба тебе не цікавили ці питання?
Художники-ілюстратори, фантазуючи, нерідко бачать у речах,
що нас оточують, щось цікаве, оригінальне. Так виникають незвичайні картини, зокрема натюрморти.
Натюрморт повинен мати композиційний центр, де зображено найбільший або дуже яскравий, найвиразніший предмет. 
Запамятай правила композиції:
 великі предмети розміщуються позаду менших;
 предмети, що розташовуються ближче, зображуються нижче,
ті, що далі, – вище;
 ближчі предмети можуть частково загороджувати віддалені.

###017###

Знайомство з Країною Фантастики триває… Цих прибульців
з інших планет дивує чарівна природа Землі, вражає різноманіття квітів, комах, птахів... Але ми маємо пам’ятати: збереження
надзвичайної краси планети – у наших руках!
Є твори мистецтва – музичні, поетичні, сценічні, – які народжуються без попередньої підготовки, у процесі безпосереднього
виконання. Така діяльність називається імпровізацією.
Фантазія художника здатна перенести нас у далекі світи,
показати загадкову красу космічного простору.
Чи знаєш ти, що колір впливає на настрій, самопочуття і
здоров’я людини. Так, блакитний – колір миру, жовтий – сонячного
світла і радісного настрою, червоний символізує активність.
Оранжевий будить радість життя і веселість, рожевий – колір
ніжності, мрійливості, а зелений символізує спокій, фіолетовий
створює таємничість.
Запам’ятай: змішування кольорів на палітрі дає різні відтінки певного кольору.
Додаючи білої фарби – отримаємо світліші відтінки (і навпаки).
Мистецтво може приємно дивувати нас гумором. Комічні
твори здатні піднімати настрій і перетворювати буденність на
веселе свято, отже, й поліпшувати здоров’я. Адже що може бути
кориснішим за усмішку?
Композитори-професіонали також уміють жартувати. Наприклад, Джоаккіно Россіні у своїх комічних операх створив низку
блискучих портретів веселих і дотепних героїв. А «Котячий дует»
італійського маестро здобув не меншу популярність, ніж його
знаменитий Фігаро. Це – музична пародія на оперний спів.
Відомо, що українці славляться своїм добрим гумором. Так,
у казках, жартівливих піснях висміюють нероб, нечупар. 
Образотворче мистецтво буває не лише серйозним, а й сповненим жартів. У гумористичних зображеннях художники змінюють
розміри та форми людини. Голова зазвичай збільшується, а тулуб, руки та ноги залишаються маленькими. Очі перетворюються
на маленькі кружечки або, навпаки, – стають величезними. Ці
перебільшення роблять зображену людину веселою, смішною. Жартівливі зображення людей називають шаржами. Зазвичай їх присвячують відомим особистостям.

###018###

У вокальних творах та операх відчути й зрозуміти гумор допомагають тексти пісень чи арій. А як композитори «жартують»
в інструментальній музиці? Комічні твори зазвичай мають назви
«скерцо», «гумореска», «жарт» тощо.
Подивіться навкруги — і ви переконаєтеся, що мистецтво присутнє скрізь у нашому житті. Під час канікул
ви бували на екскурсіях, дивилися вистави в театрах,
знайомилися із творами митців у музеях. Також читали афіші, оголошення, розглядали ілюстрації у книгах
і журналах, слухали музику. Усі твори, які ви почули чи
побачили, належать до різних видів мистецтва.
Поміркуйте і скажіть, з якими матеріалами працює живописець та графік. Із чого може виготовляти свої фігури скульптор? Якими бачать квіти майстри декоративно-ужиткового мистецтва?
 Пригадайте цікаві українські звичаї. Що ви знаєте про
свято, зображене на малюнку?
Посередині коричнева стрічка — це
символ землі-матінки, нашої годувальниці. По обидва боки від неї —
жовті стрічки — це символ сонечка.
За ними ідуть із різних сторін світлоі темно-зелена — символ живої природи, краси, юності, спокою у природі. Потім синя й голуба — символи
неба і води, людям сили і здоров’я.
Далі оранжева — символ хліба, фіолетова — мудрість, малинова — душевність і щирість, рожева — достаток.
Білу вплітали лише тоді, коли кінці
її були розшиті сріблом і золотом (на
лівому — сонце, на правому — місяць).

###019###

Музична розповідь, на відміну від словесної, складається зі звуків, що поєднуються в музичні фрази та
речення, утворюючи мелодію твору. Проте мелодія,
побудована у певному ритмі, не може дати повної характеристики музики. Тому й існують інші елементи
музичної мови, які допомагають розкрити зміст.
Лад — зв’язок та узгодженість звуків між собою.
Темп — швидкість руху мелодії.
Антоніо Вівальді. «Літо» із циклу «Пори року».
 Проста, яскрава, емоційна, ритмічна мелодія відразу
лягає на слух і ніби випромінює гармонійне світосприйняття
) Віктор Косенко. «Мелодія».
 Такою назвою композитор ніби хотів сказати, що головний художній образ — це мелодія, яка надає всій
музиці яскравого колориту й становить її характер.
 За допомогою зміни яких елементів музичної мови автор передав зміст музичного твору? (Мелодії, ладу,
темпу, інтонації.)


###020###

Літо — чудова пора року! Канікули, відпочинок на березі моря, походи в гори, поїздка до бабусі, ігри на
свіжому повітрі, здійснення мрій… А ще цвітуть квіти,
літають барвисті метелики… Художники пишуть картини, передають цю красу фарбами на полотні. Вони
змішують кольори на палітрі, утворюючи різні відтінки.
Літо квітами сміється,
пісню радості співає.
Теплим дощиком проллється
і веселкою заграє.
Якщо бачиш на картині 
цвіт вишневого садка, 
чи ялинку й білий іній, 
або млин біля ставка, 
або снігову рівнину,
або поле та шалаш,
то запам’ятай, картина
називається … .
Пейзаж — це зображення краєвидів в образотворчому мистецтві.
Розгляньте колірний круг, поділений
на сектори. У кожному секторі переважає той чи інший колір.
Відтінки одного сектора колірного
круга називають спорідненими кольорами.
У живописі споріднені кольори утворюють колірну єдність — гармонію.
Основні кольори: червоний, жовтий,
синій.
На основі своїх літніх вражень створіть пейзаж «Метелики в лузі» (акварель, воскові олівці). Щоб передати
яскравість кольору, легкість простору та ніжність метеликів, використайте акварельні фарби.
1. На аркуші розмістіть трафарети метеликів різного розміру, але так, щоб вони красиво й гармонійно заповнили аркуш та не дуже наближалися
до його краю. У центрі розташуйте великого метелика, а по краях — менших.
2. Обведіть метеликів спочатку простим олівцем,
а потім восковими олівцями світлих кольорів.
Проведіть олівцями вертикальні лінії трави.
3. Великим пензлем сміливо розфарбуйте фон
навколо метеликів. Використайте різні кольори
та їхні відтінки.
 Розфарбуйте малим пензлем метеликів яскравими кольорами. Додайте окремі деталі. 

###021###

Гумор у мистецтві
Кожен вид мистецтва розмовляє своєю мовою: література — словом, хореографія — мовою рухів, образотворче мистецтво — мовою ліній та кольору, а музика — мистецтвом музичних звуків.
До розмовної мови дуже схожа музична мова. У ній
також є посилення та послаблення звуків, наголоси,
сильні та слабкі долі, зміна інтонації.
Музика може зачаровувати нас своєю мелодикою та
створювати певний настрій.
 Слухаємо та аналізуємо.
 а) Віктор Косенко. «Гумореска».
 Музичний твір гумористичного характеру. «Стрибаюча»
вгору-вниз мелодія, коротенькі інтонації, що нагадують
сміх, гострі звуки акомпанементу, яскраві акценти —
це ті засоби виразності, що передають гумористичний
характер музики твору.
 Як розвивається музика? Чи відчули ви
зміну інтонації у творі?
 Які елементи музичної мови ви розпізнали у цій музиці? Назвіть їх.
 б) Микола Лисенко. «Експромт».
 У цьому творі композитор хотів підкреслити якийсь веселий момент і швидкоплинний настрій. Мелодійна виразність і легкість руху мелодії надають музиці особливого блиску та краси.
Микола Лисенко (1842–1912)
Український композитор, засновник
української класичної музики. У його доробку є інструментальні твори для скрипки та фортепіано, музика до театральних
постановок, дитячі музичні твори та пісні.

. У колисці маля посміхнеться,
все на світі тепліше здається.
Посміхнеться дівчині юнак —
і два серця заб’ються у такт.
 Приспів:
 Посміхайтеся, люди, частіше,
 на землі тоді буде тепліше.
 Хай турботам немає кінця,
 але посмішка всім до лиця.
2. Яка гарна усміхнена мама,
як з портрета зійшла до нас прямо.
Посміхнеться щасливо татусь —
і проблеми зникають чомусь.
 Приспів.
3. Посміхнеться до діда бабуся,
дід закрутить прокурені вуса.
Навіть старість зникає умить,
коли посмішка в серці горить.

###022###

Гумор у мистецтві
Українці славляться добрим гумором. Художники-графіки створюють дружні шаржі або карикатури, які можуть поліпшити настрій і розсмішити.
 Шарж — це добродушно-гумористичне зображення людей.
Карикатура — навмисне смішне або спотворене зображення предмета або особи.
Зможе все карикатура —
показати нечепуру,
брехуна і грубіяна,
забіяку-хулігана
і дівчисько вередливе,
неслухняне і крикливе.
 Г. Федун
Чому ці портрети викликають усмішку?
Майстра, який створює карикатури, називають карикатуристом.
Події, що відбуваються з персонажами розповіді, показано на картинках з коротенькими написами.
Це — комікси. 
За сюжетом якої казки створено комікс? Пригадайте, хто
намагався допомогти зайчику вигнати козу, але не зміг.
Неможливо уявити цирк без клоуна. Він з’являється в
перерві між номерами, щоб розвеселити публіку.
 Розгляньте, як художник передав гарний настрій за допомогою яскравого одягу клоунів та всієї палітри кольорів на картині.
 Що відрізняє клоуна від інших циркових героїв? Навіщо клоуни розмальовують собі обличчя?
Послухайте п’єсу Д. Кабалевського
«Клоуни». Уявіть, що ви в цирку. Які
картини постають у вашій уяві, коли
ви слухаєте музику?
 Усі клоуни різні, але кожен цікавий
по-своєму. Спробуйте створити образ клоуна. Пам’ятайте, що ми малюємо не іграшку, а портрет людини у гримі. 

###023###

Як зрозуміти мову
 мистецтва
Щоб зрозуміти мову музичного мистецтва, потрібно
сприймати її не як хаотичний, а організований потік
музичних звуків, у якому закладено певний зміст та характер музичного твору. Різні звуки за висотою та тривалістю, об’єднані в мелодію, виражають певну думку
музичного твору. А мелодія може бути швидкою чи повільною, тихою чи гучною, веселою чи сумною, спокійною чи тривожною.
Прислухаючись до музичних звуків, ви зрозумієте,
що і як розповів автор музики у своєму творі.
 Слухаємо та аналізуємо.
 а) Самуїл Майкапар. «Роздуми».
 Плавне виконання музики твору
створює його спокійний та ніжний
характер.
 Як рухається мелодія у творі? Що,
крім мелодії, допомагає зрозуміти
задум композитора, зміст та характер твору? (Cлова, темп, ритм,
гучність.)
 б) Петро Чайковський.
«Неаполітанська пісенька».
 Мелодія у творі граційна та наспівна, що робить її дуже виразною.
 Для створення характеру твору
композитор використав традиційні засоби виразності — темп і мажорний лад.
Які елементи музичної мови у творі застосував автор
музики, щоб передати характер неаполітанської музики?
 Це два різні за характером твори. Чим вони відрізняються?


###024###

Як зрозуміти мову
 мистецтва
Навколишній світ є джерелом натхнення для художників. Вони працюють, використовуючи різні техніки.
Розгляньте роботи, виконані у стилі пуантилізму. Які
кольори — теплі чи холодні — обрали художники?
Пуантилізм — техніка живопису (із французької — «писати крапками»).
У своїх творах художники часто використовують контрастні кольори. Зверніть
увагу, що в колірному колі контрастні кольори розташовані навпроти. Вони посилюють
яскравість і насиченість одне одного.
 Пригадайте та розкажіть про колірні контрасти, які ви
бачили у природі, предметному середовищі та творах
образотворчого мистецтва.
Глянув у віконечко — теплий день який!
 На городі соняшник — жовті пелюстки.
 З неба сипле сонечко пелюстки — дива,
 Головою соняшник радісно кива.
 Л. Куліш-Зіньків
 Намалюйте соняшник, зробіть його кольоровим за допомогою крапок. Пам’ятайте, що потрібно використовувати лише чисті фарби, не змішані на палітрі. 
 

###025###

Інтонація в мистецьких
 творах
Особливо важливу роль у музичній мові відіграє інтонація (вимовляти наспівно) — точне відтворення висоти і характеру звуку.
В основі змісту будь-якого музичного твору лежать
різні інтонації. Одні виражають настрій, почуття та думки, інші — рух, різноманітні звуки, шуми та явища природи.
Інтонація разом з мелодією та ритмом є носієм змісту музичного твору.
 Слухаємо та аналізуємо.
Франц Шуберт. «Музичний момент».
 Це невеличка музична п’єса танцювального характеру.
Яскрава мелодія, що швидко запам’ятовується, звучить блискуче у легкому супроводі.
 Які інтонації найбільш відчутні у цьому творі? (Емоційні,
динамічні, ритмічні, ладові.)
 Чи залежить музична інтонація від музиканта, який виконує музичний твір?
 На якому інструменті виконувалась музика?
 Засмутилось кошеня —
треба в школу йти щодня.
І прикинулося вмить,
що у нього хвіст болить.
Ой, ой, ой! Ой, ой, ой! Ой, ой, ой!
Що у нього хвіст болить. Двічі
2. Довго думав баранець.
І промовив, як мудрець:
— Це хвороба не проста —
треба різати хвоста.
Ой, ой, ой! Ой, ой, ой! Ой, ой, ой!
Треба різати хвоста. Двічі
3. Кошеня кричить: — Ніколи!
Краще я піду до школи!
Ай, ай, ай! Ай. ай,ай! Ай, ай, ай!
Краще я піду до школи! 

###026###

Інтонація в мистецьких
 творах
Цікаву казку можна прочитати у книжці, побачити у
вигляді мультфільму. Багато героїв казок «живуть»
у ляльковому театрі. Ляльок-персонажів вистави виготовляє художник-лялькар, який робить їх веселими чи
сумними, добрими чи злими. А «оживають» вони завдяки актору-ляльководу — розмовляють і співають, веселяться і плачуть, танцюють і граються.
Демонстрування вистав із ляльками найчастіше відбувається за ширмою, що закриває акторів.
Такими ляльками керують за допомогою тоненьких
дротиків, ниток, мотузочок, що прикріплені до різних
частин тіла.
Велике значення в театрі мають декорації та освітлення. Яскравість, колір, напрямок освітлення посилюють враження від
подій на сцені.
 Коли ляльководи вдягаються
в театральні костюми й наносять грим?
Визначте настрій кожної ляльки. Які емоції вони передають?
 Виготовте пальчикову ляльку — улюбленого героя. Можете скористатися шаблоном. (Тулуб тваринки намалюйте самостійно). 

###027###

Пори року в мистецтві
Музична фраза, мелодія і навіть великий музичний
твір виростають із декількох звуків, які в процесі розвитку мелодії, темпу, ритму та динаміки створюють основний зміст та характер музичного твору.
А характер музичного твору залежить від того, що і як
композитор хоче відобразити у ньому.
 Проспіваємо фрагмент мелодії пісні та простежимо за
розвитком мелодії.
 У якому темпі потрібно виконати пісню, щоб передати
її характер?
Слухаємо та аналізуємо.
 а) Леся Дичко. «Осінь» із циклу «Пори року».
 Назва твору налаштовує на сприйняття музики задушевного, журливого характеру, в якому розкривається стан осінньої пори року.
 Який характер цього твору?
 Які інтонації ви відчули у музичному творі?
 Хто виконує цей твір?
 б) Віктор Косенко. «Дощик».
 На відміну від попереднього твору,
п’єса має яскравий зображальний
характер. Перша та третя частини — це образ літнього дзвінкого
дощику. В середній частині твору
виникає образ дитини. На неї дощик навіває сум, бо через нього
вона не може вийти на вулицю погуляти.
 Мова музики у творі ллється, мов осінній дощик.
А які інтонації переважають у ньому? Чи є інтонаційна
різниця між цими музичними творами?
 Чи відповідає характер музики назві твору?
 Що найбільше різнить ці два твори? (Темп, ритм,
тембр, мелодія, динаміка.)
Кожна пора року по-своєму неповторна й різнобарвна.
Приємні спогади про красу природи митці зберігають
на світлинах та своїх картинах. Живописці використовують акварельні, гуашеві, акрилові або олійні фарби.
Колір — основний засіб виразності в живописі. За допомогою кольору живописець створює на полотні художній образ, доносить до глядача свій творчий задум.


###028###

Осінній настрій
 у мистецьких творах
Мелодію не можна створити з довільного набору звуків, бо це інтонаційно осмислена побудова. Тому, на
відміну від мовної, музичну інтонацію записують точно
за висотою та тривалостями.
Вона може мати різний характер та створювати певний настрій.
Від музичної інтонації залежить і яскравість мелодії
музичного твору, характер та настрій.
 Слухаємо та аналізуємо.
Іван Пустовий. «Осінній етюд». Інструментальний твір у
супроводі оркестру.
 Це п’єса-настрій. Музика звучить дуже спокійно.
 Виразність мелодії у творі нагадує неквапливу, змістовну та розспівну людську розповідь про осінню пору.
Етюд у музиці — це високохудожня концертна п’єса або вправа для розвитку виконавської
майстерності. Як і будь-яка інша п’єса, етюд
має певний характер, темп та засоби музичної
виразності.
До якої мелодії підійшли б такі слова?
 Хмарка в небі проплива,
 сонечка немає.
 Осінь вже до нас прийшла,
 дощик накрапає.
 Хмарка біла-біла в небі голубім
раптом потемніла і почувся грім.
Дощик не барився, він співав пісні,
у вікно настукував мені.
 Приспів:
Дощик крапає зі стріхи — кап, кап, кап.
Я ступаю тихо-тихо — кап, кап, кап.
Сумно йти мені по суші — кап, кап, кап.
Я гуляю по калюжах — кап, кап, кап.
2. Крапельки сріблясті — дощику, привіт! —
умивають рясно цілий білий світ.
Всім навколо сумно. Я одна сміюсь —
я дощу ні краплі не боюсь.
 Приспів. (Тричі.)
Дощик крапає зі стріхи……
Кап, кап, кап… Кап, кап, кап…
Кап, кап, кап… Кап, кап, кап!

###029###

Осінній настрій
 у мистецьких творах
Осінь часто звуть чудовою, замріяною, золотою, загадковою. Може, саме через це її не оминали й не оминають своєю увагою поети, художники й композитори.
Восени природа
 манить всіх красою.
Недаремно осінь
 зветься золотою.
 Г. Федун
Й. Бокшай.
Осінь у Карпатах
 Розгляньте картину. Які барви використав художник,
щоб зобразити осінній краєвид? Як осіння погода може
впливати на ваш настрій у дощовий та сонячний день?
Художники намагаються розгадати таємниці природи
і малюють силуетні малюнки. У силуетах квітів, листочків форма передається спрощено, узагальнено.
 Знайдіть силуети листочків, що відповідають зображеним на фотографіях.
 Осінь — це прекрасний час, коли дерева ваблять око
усіма кольорами — від зелених до багряних. Різноманітні форми листочків із дерев — чудовий матеріал для
створення осінніх поробок.
 Розмалюйте листочок візерунками за допомогою фарб,
коректора, фломастерів... Це можуть бути квіточки,
сердечка, крапочки, спіральки, павичеві оченята, смужка або клітинка. 
Листя спочатку розмальовуємо, тоді після висихання
фарб кладемо в стару книжку (газету) для висушування.
У вільний час виготовте аплікацію з осінніх листочків.

###030###

Мистецтво звуків
 і кольорів
Музична мова — це мова звуків, за допомогою якої
людина виражає свої думки, оспівує красу природи,
передає любов до рідного краю, Батьківщини.
Музика, як і інші види мистецтва, може прикрашати
життя кожного з нас і збагатити наш духовний світ.
Є багато спільного між музичним та образотворчим
мистецтвом, хоч їхні художні мови дуже різняться. Музика належить до мистецтва, що сприймається слухом, а живопис, графіка чи скульптура — це просторові
види мистецтва, які сприймаються зором.
 Слухаємо, дивимось та аналізуємо.
 а) Віктор Косенко. «Гумореска» (фрагмент);
 б) Леся Дичко. «Осінь» (фрагмент);
 в) Микола Лисенко. «Експромт» (фрагмент);
 г) перегляд відеофільму «Осінь у лісі» (музика Л. Хіс-
 матуліної).
Усі ці музичні твори створені композиторами у різні
часи, та всі вони намагалися передати звуками музики
свій настрій та почуття.
 Який із цих музичних творів справив на вас найбільше
враження?
 Як називаються твори, до яких створено ці ілюстрації? 
 Що у пісні є головним — мелодія чи темп?
 На якому із цих музичних інструментів вам хотілося б
навчитися грати?
 Що означає слово «ритм»?
 Як називається знак, що стоїть на початку нотного стану? (Розмір, пауза, скрипковий ключ.)
 Чим відрізняється темп від тембру?
 Яка з цих вокальних вправ написана у тридольному
розмірі?
Яку мелодію ви придумали б до цих слів?
 А може, одна із мелодій вправи підійшла б до цього
тексту?
Небо дощиком сипнуло.
Ой, яка сумна пора!
Про веселу гру забула
і принишкла дітвора.
Виконайте пісні «Кап, кап, кап» та «Посмішка».
 Чим, крім слів, вони відрізняються?
 Як краще виконувати ці пісні — з музичним супроводом
чи без нього?

###031###

Мистецтво звуків
 і кольорів
Чи помічали ви, скільки у природи кольорів? І в кожної
пори року свої. Взимку земля вкривається білосніжним
килимом, навесні з’являються перші зелені листочки,
влітку радує око різнобарв’я квітів. Осінь має надзвичайно мінливий характер: то вона танцює із золотими
листочками, то сумує, тихо плаче дощами.
 Розгляньте картини. Які кольори та відтінки переважають на кожному пейзажі? Порівняйте колорит. Які виражальні засоби використали художники, щоб передати
тривожний стан природи перед грозою та під час дощу?
Ю. Прядко.
Перед грозою
Ф. Матейчук.
Дощ у чужому місті
Щоб намалювати дощ, художники-графіки застосовують штрихи. Так передають рух.
 Штрих — лінія, що виконується одним коротким
рухом руки. Він може бути товстим і тонким, коротким і довгим, суцільним і перериватися, і,
навпаки, наноситися близько один біля одного,
створюючи враження єдиної плями.
Характер лінії залежить від сили натискання на олівець, перо, ручку. 
Графічна палітра (лінія, штрих, пляма, зиґзаґ, розчерк,
крапка).
 Слухаємо шум дощу.
 Намалюйте композицію «Дощ над дахами». Визначіть,
де буде лінія горизонту. Як потрібно малювати дощ —
прямими чи косими штрихами? Якими ви зобразите
хмаринки — усміхненими чи злими? 

###032###

Як розвивається мова
 мистецтва
Музичне мистецтво розкривається перед слухачем у
звуковому потоці. Тому не існує музики без розвитку,
навіть тоді, коли вона зображає спокій і нерухомість.
В основі розвитку музики лежать тематичні та інтонаційні зміни, які забезпечуються різними засобами музичної виразності, зокрема мелодичними інтонаціями,
динамічними відтінками, зміною темпу, мажорним або
мінорним ладом.
 Слухаємо та аналізуємо.
 а) Міхал-Клеофас Огінський.
 «Полонез».
 Цей твір цікавий своєю задушевністю та елегантністю. Дуже виразна
мелодія супроводжується спокійним
розміреним акомпанементом, що і
підкреслює плавність рухів танцю.
Середня частина полонезу вносить
у музику пожвавлення і звучить широко, з розмахом.
Полонез — танець, що виник у Польщі. Його ще називають танцем-ходою, бо він має танцювальний характер, а відтворює урочисту ходу.
б) Жорж Бізе. «Марш тореадора».
 Чіткий ритм та стрімка мелодія характеризують темперамент і мужність тореадора.
 Тореадор — це людина, яка виступає на арені перед публікою у бою з
биком.
 Що найкраще виражає характер музики кожного з цих
творів?
Тепла, як сонячна днина,
добра, неначе весна,
мова віків України, 
казка її чарівна.
2. Мова — усміхнена квітка,
радість весела, дзвінка.
Гарна, як небо улітку, 
Ніжна, як пісня струмка.
3. Мова — джерельна криниця,
райдужно-сонячний цвіт.
Це українська зірниця, 
що зачаровує світ.

###033###

Як розвивається мова
 мистецтва
Мова мистецтва, мов живий організм, постійно розвивається та змінюється. Починаючи з наскельних малюнків давніх часів і до наших днів, живописці шукають нові форми й методи зображення дійсності у своїх
творах. Спочатку художники-анімалісти зображували
тварин на стінах печер з пам’яті, а потім — із натури.
Уявіть, як непосидючі пташки стрімголов здіймаються
в небо або стрибають із гілки на гілку. Кожна пташка
красива по-своєму, приваблює різнобарвним оперенням, «пташиною» мовою.
Художники-дизайнери часто використовують силуети
тварин для створення символів, знаків, піктограм.
Восени більшість наших птахів стає мандрівниками.
Вони летять у теплі краї. Проте зимуючі й домашні декоративні пташки радують нас цілий рік.
 Загадка
Як веселка кольорова,
має здібності до мови.
Слово пташці цій скажіть —
і повторить його вмить.
 Намалюйте веселого папугу. Колір доберіть самостійно.

###034###

Мистецтво творити красу
Музичний твір не був би цікавим, якби не мав певного розвитку. Музика у ньому розгортається поступово,
як у поезії чи літературному творі.
Найбільш відчутно розвиток музики у творі тоді, коли
відбуваються зміни у мелодії, а мелодичні зміни можуть бути ще й під час виконання твору.
 Слухаємо та аналізуємо.
 а) Вольфганг Амадей Моцарт. «Рондо в турецькому
 стилі».
 У цьому музичному творі головна тема чергується з
новими контрастними мелодичними епізодами, що і
створює розвиток музики.
Скільки разів повторилася основна мелодія?
 б) Богдана Фільц. «Весняне рондо».
«Рондо» в перекладі з італійської мови означає «коло».
Головна тема в рондо чергується з контрастними епізодами та повторюється не менше трьох разів, а між
цими повтореннями звучать нові контрастні мелодії,
що відрізняються одна від одної.
 Як розвивається мелодія у творі? Чи є тут інтонаційний розвиток за допомогою темпу, тембру, динаміки
чи мелодії?
У чому подібність цих музичних творів? У якому з них
краще відчутно мелодичний розвиток?
Богдана Фільц (1932)
Українська композиторка. Створила
багато різноманітних творів для фортепіано, бандури, вокально-хорових творів, особливо для дитячого віку.
Вольфганг Амадей Моцарт (1746–1791)
Австрійський композитор, піаніст,
скрипаль, геній світового музичного
мистец тва. Його музика витончена, лірична. Створив опери, симфонії, твори
для різних інструментів.
У музичних творах мелодично-ритмічний рисунок
створюють різними за висотою та тривалістю звуками.
 Назвіть всі ноти за висотою та проспівайте фрагмент
пісні «Два півники».

###035###

Мистецтво творити красу
З давніх часів українські майстри-гончарі виготовляли із глини посуд: глечики, миски, горщики, куманці.
Спершу ліпили їх ручним способом, прикрашали, продряпували візерунки по сирій поверхні, а потім випалювали у спеціальній печі — горні. Пізніше було винайдено гончарний круг. Це дало змогу виготовляти вироби
досконалішої форми. Так виникло гончарне ремесло,
яким здавна славиться Україна.
 Куманець Тарілка Глечик Макітра
 Роздивіться форми гончарного посуду, особливості візерунків, які його прикрашають. Визначте кольори, які
переважають у виробах. Поцікавтеся, які вироби декоративно-ужиткового мистецтва є у вас вдома.
Сучасні майстри та майстрині оздоблюють гончарний
посуд новими орнаментами, розписом у кольорі та накладним декором, добираючи візерунок або композицію відповідно до форми виробу, щоб підкреслити
його силует. Такий посуд виглядає красиво, естетично
привабливо.
 Чи правильне твердження, що чим більше прикрас на
предметі, тим він красивіший?
У с. Самчики Хмельницької області народні умільці
відроджують і поширюють мальовничий розпис, створений на основі традиційного народного декоративно-ужиткового мистецтва. Розпис вражає красою, повертає до традицій наших предків.
Цікаво знати! Декоративне — означає «прикрашати», а слово «ужиткове» свідчить про те, що речі
мають практичний вжиток, застосування.
 Розгляньте тарілки, розфарбовані самчиківським розписом. Які емоції вони у вас викликають?
 Розфарбуйте тарілку самчиківським розписом, використовуючи приклади побудови композиційних елементів.
Дізнайтеся більше про самчиківський розпис, побувавши на екскурсії у с. Самчики. 

###036###

Динамічний розвиток
 у мистецтві
На характер музичного твору дуже має великий вплив
зміна гучності — динаміка. Вона може змінюватись як
поступово, так і раптово. Такий розвиток музики називають динамічним.
Зміна темпу (прискорення або сповільнення) також
має великий вплив на розвиток та характер музичного
твору.
 Слухаємо та аналізуємо.
Йоганнес Брамс. «Угорський танець. № 5».
Зверніть увагу на виразність мелодії, пройнятої інтонаціями угорської народної музики. Гостроти твору
надає пунктирний ритм і розвиток музики.
 Який розвиток переважає у творі — динамічний чи темповий?
 Чи змінювалася динаміка протягом виконання твору?
 Чи залежить розвиток музики від виконавця?
Листя кружляє, осінь настала,
вбрались дерева у жовті кольори.
Сонечко в небі, втомлене, спало,
стало чекати зими.
 Приспів:
Не співає соловейко, не колишеться трава,
закінчилось літо — осені прийшла пора.
Не співає соловейко, не колишеться трава,
промайнуло літо — осені прийшла пора.
2. Птахи у вирій всі відлітають,
дні вже коротші, похмурі вечори.
Листя з дерев тихо опадає
і теж чекає зими.
 Приспів.
 Під водою, на землі, у повітрі — всюди існує рух. Вітер гойдає дерева, до берега котяться хвилі, летить
птах, танцює балерина… Художники створюють динамічні композиції, використовуючи ритмічні повторення
та зображаючи природні явища й об’єкти в русі.
 М. Кафтан. Море
 Розгляньте картину-триптих Миколи Кафтана. За допомогою яких виражальних засобів художник передав
ритм і рух? 

###037###

У мистецтві завжди лад
В основі розвитку музики лежать не тільки мелодичні, темпові, ритмічні та динамічні зміни, а й зміни ладу
(мажор, мінор).
Ми знаємо, що основою музики є музичні звуки, проте будь-яке їхнє розміщення ще не є музикою, а лише
ті звуки, які поєднані у певному порядку (ладять між
собою). Ця основа у музиці зветься ладом.
Найбільш вживаними є мажорний та мінорний лади.
Змінюючи лади, можна створити різноманітний характер та передати певний настрій музичного твору.
 Слухаємо та аналізуємо.
а) Франц Шуберт. «Вальс сі-мінор».
Твір зацікавлює слухача своєю мелодійністю, а мінорний лад та неквапливий рух надають музиці відтінку
сумовитої задумливості.
Закінчення твору звучить світло, у мажорному ладі, як
згадка про щось хороше і приємне.
 Як розвивається музика у творі?
 Чи відчули ви зміну ладу в музиці?
 Чи став іншим зі зміною ладу характер музики? 
 б) Франц Шуберт. «Алегрето».
Музичний твір, контрастний до звуків танцю.
 У якому темпі прозвучав музичний твір?
 Алегрето — музичний термін, що вказує на
помірно швидкий темп музичного твору.
 Що допомагає відчути ладовий розвиток у творі?
 (Зміна темпу, зміна ритму, зміна ладу.)
Лад — зв’язок та злагодженість звуків між собою.
Мажорний лад — просвітлений, яскравий.
Мінорний лад — м’який, журливий.
 Виконаймо два фрагменти пісень, аби краще відчути
різницю між ладами
Осінь багата на смачні овочі та фрукти. Вона щедро
розмальовує свої дари різними кольорами. Митці допомагають глядачам побачити їхню красу, дарують нам
радісний настрій.

###038###

 Розгляньте картину. Який її формат? Пригадайте, до якого жанру
образотворчого мистецтва належить ця робота. Назвіть предмети
переднього й дальнього планів.
У натюрморті, крім овочів, фруктів
чи квітів, можна зобразити й різні
предмети домашнього вжитку (чашки, тарілки тощо).
 Натюрморт (із французької — «нежива натура»,
тобто нерухома) — зображення нерухомих предметів: квітів, овочів, фруктів, меблів тощо.
 Розгляньте дитячу пластилінову роботу. До якого виду
скульптури — круглої чи рельєфної — належать виліплені овочі та фрукти?
Пригадайте! Круглу скульптуру можна роздивитися з усіх боків, а рельєф — це напівоб’ємні зображення на площині.
Рельєфи бувають заглиблені й опуклі, тобто такі,
що виступають над поверхнею.
 Уявіть себе скульпторами.
Варіант 1. Створіть рельєфні скульптури «Веселі жителі саду та городу» (пластилін).
Варіант 2. Об’єднайтеся у групи. Створіть рельєфну композицію «Виноград»
(із пластилінових кульок).
 Варіант 3. Створіть сюжетну композицію «Ходить гарбуз по городу» (колективна робота).
 Уважно розгляньте зображення. Якої помилки припустився художник? Поясніть


###039###

Сюжетний розвиток
 у мистецтві
Прослуховуючи музичні твори композиторів різних
країн, ми не лише ознайомились із їхнім змістом та
характером, а й мали можливість спостерігати за мелодичним, інтонаційним, динамічним, темповим і ладовим розвитком.
 Слухаємо та аналізуємо.
Семен Гулак-Артемовський. Дует Оксани та Андрія з
опери «Запорожець за Дунаєм».
Це лірико-комічна опера. Її характерні риси — розмовні вокальні діалоги. Музичний діалог відбувається
між Оксаною та Андрієм. Музика сповнена глибоким
ліризмом та ніжністю, а мелодія близька до українських
народних пісень.
Події відбуваються на турецькій території, за Дніпром, де після зруйнування російським царським урядом Запорозької Січі опинилась частина запорозьких
козаків.
Цікавий і неповторний світ навколо нас. Люди спостерігають за красою природних форм та різноманіттям кольорів. Свої враження та емоції передають на
малюнках, у розповідях, піснях, танцях.
 М. Кафтан. М. Кафтан.
 Біля мами найсмачніше Пухнасте щастя
 Які емоції передав художник на своїх картинах? Котру з
них можна назвати сюжетною? Складіть невеличку розповідь за її змістом.
Сюжетними називаються ті зображення, за якими
можна скласти невелику розповідь.
Об’єкти природного і предметного світу — це предметні зображення. Наприклад: тварина, рослина, посуд, іграшка.
 Які елементи картини можна використати для створення предметних зображень? 

###040###

      Барви літа. Літній пейзаж

              Знову літо яскравим метеликом попрощалося з нами. На
              згадку воно залишило чудові спогади про сонячні дні,
              гарні краєвиди, цікаві подорожі та веселий відпочинок.
              Розкажіть друзям/подругам у класі про свої враження від
              літніх канікул. Чим, на вашу думку, краса літа відрізняєть-
              ся від інших пір року?
              Розгляньте фрагмент пейзажу Ярослава Чижевського.
              Зверніть увагу, як у картині передано глибину просто-
              ру: предмети, віддалені від глядача, уявно зменшуються
              і втрачають чіткість контурів та контрастність кольорів.
              Ми бачимо їх у зміненому вигляді — тобто у перспективі.
			  Перспектива — це зображення навколишнього світу на
площині саме так, як бачить його людське око.
Розгляньте картини художників. Предмети переднього
плану зображені нижче, вони більші і загороджують ті,
що розташовані подалі.
Порівняйте предмети ближнього, середнього і далекого
планів. Яку різницю ви побачили? Поясніть свою думку.
          Лінійна перспектива розглядає питання, що пов’язані
          з уявною зміною розмірів і абрисів форми предметів
          залежно від точки зору. Предмети зменшуються при від-
          даленні їх від глядача.
           Намалюйте місцевість, яку ви бачили влітку, або пейзаж
           за уявою. Передайте глибину простору за допомогою лі-
 
###041###

Після завершення лінійного малюнка виконайте роботу в кольорі
акварельними або гуашевими фарбами. За потреби скористайтеся
зразком послідовного виконання роботи.
       Послухайте, як зобразив літо італійський композитор Ан-
       тоніо Вівальді у своєму концерті з циклу «Чотири пори
       року». Звучання яких музичних інструментів ви почули?
       Розкажіть, який настрій викликає у вас цей твір.
       Виконайте поспівку «Ми — третьокласники». Проплескай-
       те ї ї ритмічний рисунок.
	       Так буває в нас, що зла негода
     Раптом настрій зіпсує.
     Стане на душі похмуро,
     Дощик сльози ллє.
     Та секрет один я знаю —
     Кольоровий молодець!
     Намалює нам погоду (2)
     Намалює нам погоду
     Жовтий олівець!
Приспів:
                                                                  Я малюю сонце,
                                                                  Я малюю літо,
                                                                  Я малюю щастя,
                                                                  Ми — щасливі діти.
                                                                  Хай хороший настрій
                                                                  Знову повториться,
                                                                  Бо нікому хмуритись
                                                                  Просто не годиться!

             Придумайте із друзями/подругами мелодію на віршовані
             рядки та заспівайте разом.
                        Як швидко літо проминуло!
                        Прийшла осінняя пора.
                        Немов на крилах полинуло
                        Кохане літечко з двора!..
                                          О. Пчілка

             Під час прогулянок містом або на природі спостерігайте за
             перспективними скороченнями предметів навколишнього
             середовища. Зробіть світлини гарних краєвидів і порівняй-
             те їх зі своїми спостереженнями. За бажанням виконайте
             короткочасні швидкі малюнки — начерки пейзажів.

###042###
 
Вітер морем гуляє

   Море ніколи не буває одноманітним, нецікавим, адже
   щодня, навіть щохвилини воно різне. Таємниче, мінливе,
   неосяжне — воно хвилює душу, не залишає байдужим
   серце. А морські подорожі дарують незабутні краєвиди
   та мистецькі враження.
   Французький композитор Клод Дебюссі написав чудовий
   твір — прелюдію «Вітрила». Послухайте його. Пригадайте
   правила слухання музики. Які настрої і почуття передала
   музика? Опишіть картину, яку ви уявили. У якому регістрі
   звучить прелюдія?
   Прелюдія — невеликий музичний твір, який не має чіткої
   форми.
   Виконайте пісню «Сонячний малюнок» з танцювальними
   рухами. Назвіть особливості мелодії і ритму пісні. Приду-
   майте ритмічний акомпанемент на шумових інструментах. 
Розгляньте малюнки. На них зображена лінія горизонту
різного рівня. Зверніть увагу, як залежить глибина простору від рівня горизонту. При якому рівні горизонту глибина простору розкривається найбільше? Найменше?
              Лінія горизонту — уявна лінія, розташована на рівні очей
              людини. Розрізняють низький, середній та високий гори-
              зонти.
               Створіть із кольорового паперу композицію за уявою «Ві-
               тер морем гуляє». Визначте рівень лінії горизонту. Пере-
               дайте морський простір смужками синього паперу різних
               відтінків. Виріжте з паперу вітрила та корпуси кораблів
               різного розміру. Передайте глибину простору, розташу-
               вавши кораблі на різній відстані від глядачів.
               Пограйте з класом у ритмічну гру «Луна». Проплескайте
               будь-який ритмічний рисунок. А друзі/подруги мають його
               по черзі повторити та продовжити.
 
###043###
 
Квіткова краса

   Квіти дарують людям радість, створюють гарний настрій, прикрашають яскравими барвами оселі. Немає жодного виду мистецтва, де образи квітів не надихали б митців на створення чудових творів.
   Розгляньте твори української народної художниці Катерини Білокур. Які квіти ви знаєте? Розкажіть, які з них подобаються вам найбільше і чому.
Чудовий «Вальс квітів» Петра Чайковського не втрачає популярності. Його слухають і як окремий твір, і як сцену з балету «Лускунчик».
Послухайте цю прекрасну музику й опишіть картину, яку уявили під час слухання. Які почуття та настрій передані у вальсі?
Свою любов до квітів і до природи описала Ганна Чубач у вірші «Я люблю у лузі квіти», а композиторка Гульнара Азаматова-Бас поклала цей вірш на музику. Послухайте цю пісню. Вивчіть і заспівайте її.
           Я люблю у лузі квіти,
           Де гудуть весь день джмелі
           І метелик носить літо
           На легенькому крилі.


                                                      Приспів:
                                                      У долині теплий вітер
                                                      Сушить трави від роси.
                                                      Я кажу: усе на світі
                                                      Починається з краси!
                                                      Я кажу: усе на світі
                                                      Починається з краси!
                                                      Ось така красуня — моя Земля! (4)


            Розкажіть, як допомагає музична мова розкривати красу
            природи. Які засоби виразності використала композиторка? Проспівайте назви лугових квітів, передаючи їхні характери.
           Музична форма — це будова музичного твору.
           Зазвичай пісенний твір складається з куплетів та приспіву
           або лише з куплетів. Така музична форма називається
           куплетною.

 
 
###044###
 

У природі кожна квітка має певну форму, пропорції, положення у просторі та колір. Подивіться на замальовки квітів. У них художники передають їхні образи найбільш наближено до натури.
У декоративному мистецтві форму й колір квітів зазвичай узагальнюють. Розгляньте зразки стилізації квітів. Розкажіть, де їх можна використати.
Намалюйте фарбами букет квітів, які вам подобаються
найбільше. Визначте головні елементи композиції. Навколо них розташуйте другорядні, якими заповніть усю площину аркуша. За потреби скористайтесь зразком послідовного виконання роботи.
Поміркуйте і визначте, яка квітка в кожному букеті зайва
за часом ї ї цвітіння. Поясніть свою думку.
Почніть збирати природні матеріали: різні за формою,
розміром, кольором осінні листочки, насіння дерев та сухі
квіти. Вони стануть вам у пригоді в подальшій творчій
роботі.
Бджілки-трудівниці

                                                Бджілка весело літає,
                                                Квітам вічка розтуляє.
                                                Каже:
                                                — Квіти, годі спати,
                                                Я прийшла медок збирати.
                                                                А. Камінчук
   Улітку ви бачили багато різноманітних комах. Серед них,
   напевне, були й працьовиті бджілки — комахи, що збирають нектар і запилюють квіти. Вони майстерні будівельники й діляться з нами цілющими плодами своєї важкої праці. За це ми поважаємо їх.
   Знайдіть в мережі Інтернет та перегляньте анімаційне
   відео «Бджілка», з якого ви дізнаєтесь про користь цих
   комах. Які ласощі готують для нас бджілки? Розкажіть,
   чого можна у них навчитися. Зверніть увагу, що форма
   комах симетрична.
   Близькими родичами бджілок є джмелі. Якими засобами
   музичної виразності можна описати цю комаху? Звучання
   якого музичного інструмента, на вашу думку, найточніше
            зображує політ джмеля?
  П’єса — невеликий за обсягом сольний або ансамблевий
           завершений музичний твір.
           Відомий композитор Микола Римський-Корсаков написав
           оперу на сюжет твору О. Пушкіна «Казка про царя Салтана», одним із фрагментів якої є сцена «Політ джмеля».
           Послухайте його. Яким чином музика розкриває задум
           композитора? Що ви уявили під час слухання — образ
           джмеля чи його стрімкий політ?
            Виконайте пісню «Я люблю у лузі квіти». Пориньте у світ
            природи, де літають метелики, гудуть джмелі, збирають мед бджілки. Акомпануйте собі на музичних інструментах.
 Об’єднайтеся в групи і створіть методом штампування
сюжетну композицію «Бджілки-трудівниці».
Штампи можна виготовити з картоплин. Виділіть композиційний центр. Визначте головне і другорядне у вашій роботі та виконайте роботу штампами. Після того, як фарба
просохне, домалюйте пензликом дрібні деталі.
Уважно розгляньте зображення. Що тут зайве? Поясніть
свою думку. Порівняйте ї ї з думками друзів/подруг.
Спостерігайте за світом комах. Фотографуйте їх. Зробіть
начерки найбільш цікавих і дивовижних комах.
 
###045###
 
       Осіння краса
              Осінь стала господинею в лісах і полях. Вона змінила все навколо й пофарбувала світ у яскраві теплі кольори. Вітер кружляє листя в ритмі вальсу. Звучить мелодія осіннього дощу та прощальні пісні птахів.
               Розгляньте, як зобразили осінь художники. Зверніть увагу на зміну кольору з віддаленням від переднього плану.
               Повітря хоч і прозоре, проте його товща впливає на те,
               наскільки чітко ми бачимо на великій відстані.
Повітряна перспектива передає вплив товщі повітря на зміну чіткості й кольорів предметів залежно від їх розташування в просторі. Ближні предмети сприймаються різнобарвними, а з віддаленням кольори узагальнюються. Їх забарвлення набуває холодних відтінків.
    Вивчіть і заспівайте пісню «Осінь, осінь по землі крокує» в ансамблі та хором. Працюючи над піснею, показуйте рукою рух мелодії.
Осінь, осінь по землі крокує.
Осінь, осінь стала на поріг.
Осінь тихо листячко фарбує
В жовті та червоні кольори.


                  Дощик пісню осені співає.
                  А краплинки дрібно стукотять.
                  У таночку листячко кружляє,
                  І пташки у вирій вже летять.

                                               Осінь, осінь по землі крокує.
                                               Осінь, осінь стала на поріг.
                                               Осінь тихо листячко фарбує
                                               В жовті та червоні кольори. (3)



    Уявіть себе музикантами/музикантками. Візьміть шумові
    музичні інструменти і за допомогою вчителя/вчительки
    створіть оркестр. Виконайте ритмічну вправу.
    Слухаючи твір Фридерика Шопена Вальс ля мінор, заплю-
    щте очі та уявіть красуню осінь. Виберіть зі словосполу-
    чень ті, які найбільш точно передають характер музики:
              листя падає — листя кружляє;
              вітер шелестить — вітер свистить;
              вітер грає з листочками — вітер реве.
            Намалюйте за уявою свої враження від золотої осені
            в місті або селі. Оберіть стан природи та час доби, який
            допоможе вам найкраще передати задум.
           Уважно розгляньте світлини. Розкажіть, які природні
           явища на них зображені. Назвіть колірні сполучення, що
           передають певний стан природи та погодні умови.
            Спостерігайте за змінами стану природи, за освітленням
            свого подвір’я в різний час доби, його колірним забарв-
            ленням. Зробіть з натури окремі начерки будинків, дерев,
            інших предметів.


 
###046###
 
Обжинки. Свято урожаю

   Вінець праці хлібороба — жнива, що завжди в народі відзначали піснями, урочистими обрядами й святковими дійствами. Час жнив поділяли на три етапи: зажинки (початок роботи), власне жнива й обжинки (завершення праці
   на ниві). До кожного етапу народ створив різноманітні за
   змістом і характером обрядові пісні. В обжинках особливо
   виділяється величальна тематика творів, в яких вшановують господаря поля, господиню, вінок, ниву, женців.
   Пригадайте прислів’я про хліб. Чого вони навчають? Який
   хліб ви полюбляєте найбільше і чому? Розкажіть, як треба
   ставитись до хліба.
             Послухайте українські народні пісні «Котився вінок по
             полю» та «Котився віночок». Який настрій передають ці
             твори? Про що в них ідеться? Як ви гадаєте, чому вони
             виконуються без музичного супроводу?
            А капела — це спів без інструментального супроводу.
            Пісні, які виконують голосом, без супроводу, називаються
            акапельними.

             Послухайте українську народну пісню «Дівка Явдошка».
             З яким настроєм виконують заспів та приспів пісні?
             Виконайте пісню акапельно. Придумайте ритмічний супровід на шумових музичних інструментах.
              Розгляньте картини Катерини Білокур. Розкажіть про свої
             враження від цих творів. Який елемент композиції, на
             вашу думку, є головним? Поясніть свій вибір.
Намалюйте за уявою або зразком натюрморт «Свято уро-
жаю». Оберіть предмети, з яких буде утворена композиція
вашого натюрморту.
Уважно розгляньте зображення. Який предмет композиції
зайвий за змістом? Поясніть чому.
Зверніть увагу на велику різноманітність хлібних виробів.
Які форми вони мають? Чим і як їх прикрашають? Зробіть
акварельними фарбами або олівцями замальовки улюбле-
них виробів.
 
###047###
 
Свято Покрови
                  Свято Покрови відзначають 14 жовтня. За легендою це
                  свято проголошено на честь Божої Матері, яка зняла
                  з себе покрив і розкинула його над людьми, одночасно
                  молячись за їхнє спасіння. Відтоді Пресвята Богородиця
                  стала оберегом і покровителькою України.
                  У головному соборі України — Софії Київській — можна побачити найвідоміший художній образ Божої Матері
                  Оранти, створений у старовинній техніці мозаїки.
       Особливо шанували Покрову запорозькі козаки, а Пресвяту Богородицю вважали своєю покровителькою і заступницею. Козак у думах і помислах українців уособлював народну силу духу.
 Нині свято Покрови є Днем захисника України, у який
ми вшановуємо героїв минувшини — козаків та сучасних
військових. Послухайте пісню «Засвіт встали козаченьки»
Марусі Чурай та «Запорозький марш» Євгена Адамцевича.
Розкажіть, які почуття у вас виникли під час слухання творів. Якими засобами музичної виразності передано незламний дух українського козацтва? Придумайте, як можна інсценувати ці твори.

Вивчіть і заспівайте пісню «Гей, там на горі Січ іде».
Об’єднайтеся у хор дівчаток і хор хлопчиків. Придумайте
невелику інсценівку та виконайте цей твір у формі діалогу.
               Гей,       там на горі Січ іде!
               Гей,       там на горі Січ іде!
               Гей,       там на горі наше славне товариство,
               Гей,       марширує: раз, два, три!
Намалюйте за уявою композицію «Козак Мамай». Самостійно оберіть техніку виконання та матеріали, які найкраще передадуть образ вашого героя.
Розташуйте головного героя у центрі. Навколо — другорядні елементи так, щоб вони заповнили аркуш рівномірно. Працюйте поступово та уважно. За потреби скористайтесь зразком послідовного виконання роботи.
            Пограйте в гру «Упізнайте музичний твір», в якій після
            слухання фрагменту музичного твору необхідно відгадати
            його назву.
            Спостерігайте за змінами в природі на свято Покрови.
            Зробіть світлини гарних святкових краєвидів. Доберіть до
            них відповідний музичний твір.
 
###048###
 
Дерево Життя
   З давніх-давен до нас прийшло повір’я, що життя всіх
   людей на Землі утворює велетенське Дерево Життя. Із
   народженням кожної людини на ньому з’являється нова
   гілочка. У народному мистецтві образ Дерева Життя вті-
   лювали в орнаменті вишитих і тканих рушників, килимах
   і витинанках, писанках і на посуді.
   Послухайте пісню «Родина» у виконанні Назарія Яремчука.
   Визначте головну думку пісні. Як ви вважаєте, що симво-
   лізують у пісні образи «глибокого коріння» та «високого
   гілля» родини? Поясніть свій вибір.
           Українська народна козацька пісня «Ой на горі та й женці
           жнуть» є однією з найулюбленіших пісень нашого наро-
           ду. Не втрачаючи популярності, вона звучить на багатьох
           фестивалях і концертах. Ця пісня є місточком між мину-
           лим і сучасним, своєрідним музичним родовідним дере-
           вом. Послухайте її та виконайте в характері, супроводжуючи спів ритмічним акомпанементом.
                    Ой на горі та й женці жнуть (2)
                    А попід горою
                    Яром-долиною
                    Козаки йдуть.
                    Гей долиною,
                    Гей широкою     (2)
                    Козаки йдуть!
           Козацькі пісні — народні, історичні пісні та думи, в яких оспівується Козацька доба.
            Дерево Життя є найбільш розповсюдженим мотивом
            в українському народному мистецтві. Це символ Всесвіту, родини, родоводу. Він притаманний не тільки усім регіонам України, а й багатьом народам світу. Композицію Дерева Життя створюють за схемою «вазона», якому властива вертикальна симетрія.
Умовно Дерево Життя складається з трьох частин. Верхня
частина символізує небо. У ній розміщують птахів, бджіл,
небесні світила. Середня частина — земний світ, де
співіснують люди і тварини. Нижня частина (коріння) — це
підземний світ, який уособлюють змії, риби, водоплавні
птахи й вода.
Взаємозв’язок різних народних ремесел сприяв збагаченню орнаментальних мотивів і колірних рішень. Порівняйте твори. У яких техніках вони виконані? Чим вони схожі?
 Витинанки — орнаментальні чи сюжетні композиції, ажурно вирізані ножицями з білого або кольорового паперу.
Виразність роботи залежіть від колірного контрасту між основою (фоном) та витинанкою.
            Зробіть витинанку «Дерево роду» з гарним настроєм
            та думками про рідних людей. Подаруйте її із побажан-
            нями добробуту і щастя.
            Які зображення неможливо використати при створенні
            витинанки? Що зайве? Поясніть свою думку.
            Зробіть начерки різних квітів. Поєднайте у них головні
            особливості форми. Створіть стилізовані зображення кві-
            тів для виконання витинанки.
 
 
###049###
 
   Народна іграшка
        У світі народна іграшка поєднала в собі життя і побут народу, його традиції та обряди. Вона сповнена теплом і втілює в собі ідею оберегу — захисту від усього недоброго. Народна й сучасна іграшки доповнюють одна одну та допомагають дитині пізнавати світ.
        Із часом такі народні іграшки, як свищики, брязкальця, сопілочки, дзвоники почали використовувати народні музиканти. Деякі з них стали провідними інструментами в оркестрах народних інструментів.
Знайдіть в мережі Інтернет і перегляньте відео майстер-класу із
виготовлення народної іграшки-забавки.
        Послухайте музичний твір «Українська в’язанка» у виконанні Національного оркестру народних інструментів. Визначте, які музичні іграшки звучали серед них.
Створіть оркестр із дитячих іграшкових музичних інструментів і виконайте під його супровід пісні «Дівка Явдошка» та «Ой на горі та й женці жнуть».
Майстри й майстрині іграшок зазвичай створюють декоративні образи тварин, у яких підкреслюють їхні характерні риси. Витвори щедро прикрашають орнаментами та візерунками.
Розгляньте зображення тварин. Як ви вважаєте, які з них реалістичні, а які — декоративні? Поясніть свою думку.
       Виліпіть із пластиліну за зразком або власним задумом
       тварину за мотивами української народної іграшки.
       Спочатку створіть ескіз майбутнього виробу. Визначте,
       як ви його оздобите. Розгляньте послідовності ліплення
       різними способами. Оберіть той із них, який краще від-
       повідає вашому задуму. Виконайте виріб. Під час роботи
       оглядайте його з різних боків.
Не забувайте про взаємодопомогу. З доброю посмішкою та друж-
ньою підтримкою цікавіше працювати разом.
Розгляньте зображення іграшок. Визначте, які з них не належать до народних. Поясніть свій вибір.
 
###050###
 
          Пташині турботи
Птахи виконують дуже важливу роль у житті людини. Вони збирають шкідників у лісах і садах, дарують радість співами, дивують красою. Із приходом зими у житті птахів настає складний період. Залишаючись зимувати, вони потребують найбільшої нашої допомоги.
Послухайте голоси різних птахів. Які птахи відлітають у теплі краї, а які залишаються зимувати? Розкажіть, які пташки залишаються зимувати у вашій місцевості. Як ви їм допомагаєте?
Чи помітили ви, що в музиці звуки (ноти) мають різну
тривалість? Деякі з них дуже короткі, а деякі навпаки
дуже довгі. Для того щоб виконавці/виконавиці знали, як
слід грати або співати музичний твір, вирішили позначати
тривалості нот.
Французький композитор Луї Клод Дакен написав
музичний твір, присвятивши його одній відомій пташці.
Послухайте цей твір. Яку пташку зобразив композитор?
Обґрунтуйте свою відповідь.
                Весела «Пісенька горобчика» розкаже вам, як потрібно
                допомагати пташкам. Послухайте та заспівайте її. У якій
                формі написана пісня? Розкажіть, які засоби виразності
                використав композитор. Проплескайте ритм мелодії.

                                              Пісенька горобчика
     Я забув про ігри звичні, пластилін і олівець,
     Адже біля годівнички оселився горобець.
     Щоб завжди мене з півслова той бешкетник розумів,
     Взявся я вивчати мову невгамовних горобців. (2)


                                                            Приспів:
                                                            Цвірінь-цінь-цінь, цвірінь-цінь-цінь,
                                                            Друг потрібен нам.
                                                            Цвірінь-цінь-цінь, цвірінь-цінь-цінь,
                                                            Навіть горобцям.


Спостерігайте за поведінкою птахів. Зверніть увагу на те, що будова птахів схожа, але форма і пропорції крил, хвостиків, лапок є різними. Зробіть начерки птахів.
Намалюйте цікаві моменти пташиного життя взимку. По-
думайте, яке середовище для птахів обрати. Розкажіть,
яка колірна гама відповідає зимовій порі року.
Спочатку уявіть майбутню роботу. Визначте головні та
другорядні елементи композиції. Поміркуйте, як вони будуть розташовані відносно один одного.
Виконайте лінійний малюнок, не натискаючи на олівець.
Самостійно оберіть матеріали для завершення роботи
в кольорі.
Пограйте з друзями/подругами в ритмічну гру «Луна», використовуючи половинні, четвертні та восьмі тривалості нот. 
 
###051###
 
       Образи тварин у мистецтві

У різних видах мистецтва образи тварин є дуже популярними. Вони стають героями творів у літературі, музиці, театрі, образотворчому мистецтві, кіно. Це справжній літопис відносин людей і тварин.
Вам знайома сюїта французького композитора Каміля Сен-Санса «Карнавал тварин». Пригадайте, що таке сюїта. Сьогодні ви послухаєте ще два твори з цієї сюїти: «Персонажі з довгими вухами» та «Черепахи».
Розкажіть, якими музичними засобами виразності композитор зобразив тварин. Як ви вважаєте, ці твори складаються з однієї частини чи кількох? Поясніть свій вибір.
Музичні твори, що побудовані на простому музичному матеріалі, не містять контрастних частин і виражають один настрій або характер, називають одночастинними.
Назвіть тривалості нот. Складіть із нот різної тривалості
ритмічну вправу «Назви тварину». Запропонуйте друзям
та подругам виконати її.
Виконайте «Пісеньку горобчика».
Заспів виконуйте соло, а приспів — ансамблем або хором під супровід різноманітних шумових інструментів.
Анімалістичний жанр поширений у всіх видах художньої творчості. Світ тварин завжди надихав митців і мисткинь на створення чудових образів. І в кожному з них вони оспівували красу природи.
Усі тварини різняться своїм зовнішнім виглядом та особливостями рухів. Проте будова тулуба й загальне розташування частин тіла у них подібні. Розгляньте зображення. Визначте, що у цих тварин спільного.
Художники-анімалісти виконують багато замальовок з натури. Такі швидкі начерки допомагають передати рух, пропорції та загальне враження від тварини.
Намалювати тварину в русі з живої моделі без досвіду дуже важко.
Тому для роботи можна використати іграшку або муляж тварини, які зроблені реалістично і передають її пропорції та характерні пози.
Тварину починають малювати із визначення її загального розміру, основних пропорцій та будови тіла. Розгляньте, з яких елементів складається форма тварини (голова, тулуб, кінцівки). Виявляємо положення тіла, пропорції між частинами тіла. Звертаємо увагу на характерні особливості певного виду тварини.
Деталі образу виявляють поступово, на наступних етапах роботи.
Останній етап — деталізація та надання образу унікальних особистих рис.
        Виконайте малюнок тварини, яка вам подобається найбільше. Роботу почніть із розміщення зображення на аркуші паперу. За потреби скористуйтеся схемами та зразком поетапного малювання, що подані вище.
        Розгляньте зображення і поміркуйте, яка з картин належить до анімалістичного жанру. Поясніть свою думку.
        Якщо ви любите природу, намагайтеся якомога частіше        робити замальовки з натури тварин та птахів. Спостерігайте за поведінкою домашніх улюбленців, тварин на         вулицях, під час відвідування зоопарку. Використовуйте         ці малюнки при створенні тематичних композицій.
Образи тварин у казці
                   Казка пробуджує нашу фантазію та цікавість. Тварини у ній зазвичай наділені людськими рисами: вони розмовляють, проявляють почуття та емоції. Їхні вчинки схожі на вчинки людей.
У казках можна зустріти не лише тварин, які існують насправді, а й вигаданих. Сучасні технології дозволяють відтворювати фантастичні образи в кіно та мультфільмах дуже реалістично.
                   Пригадайте українську народну казку «Рукавичка».
                   Перегляньте в мережі Інтернет відео на сюжет цієї казки, в якому співається про всіх тваринок. Заспівайте цю пісню.
 
###052###
 
Сплять в барлозі ведмежата,
Ждуть, коли прийде весна.
Їх тихенько закачала
Добра, лагідна зима.
Добра, лагідна,
Добра, лагідна зима...


Уявіть себе композиторами/композиторками. Придумайте мелодію на віршовані рядки та заспівайте її друзям/подругам.
                        Казка — чарівна країна!
                        Все в ній просто й зрозуміло,
                        Мова там для всіх єдина…
                        Тож простуй у казку сміло!
                                        Н. Красоткіна

Нових казкових та фантастичних істот створюють на основі існуючих у природі тваринних і рослинних форм. 
Розгляньте репродукції та визначте, риси яких справжніх
тварин були використані для створення цих образів.
 
            Створіть образ казкового або фантастичного героя/героїні. Подумайте, яким буде характер вашого персонажа.
            Художні матеріали та техніку виконання оберіть самостій-
            но відповідно до вашого задуму.
            У яких казках трапляються зображені предмети? Кому
            вони належать? Хто з цих персонажів — тварина?

###053###
 
Мешканці підводного світу
   Дивлячись на поверхню води, важко уявити те різноманіття життя, яке ховається в морських глибинах. Підводний світ — дивовижна казка, сповнена чудес та незвичайних істот. Вони мають дивну будову тіла, яскраве забарвлення і візерунки.
Людська уява наділяє підводних мешканців незвичайними рисами, перетворюючи їх на героїв казок та фантастичних історій. Розгляньте зображення персонажів. Для яких із них прообразом стали підводні істоти?
   Пригадайте і заспівайте вивчені раніше пісні про морських мешканців. Які образи «оживають» у цих піснях? 
Послухайте музичні фрагменти з мультфільму «У пошуках Немо». Вони дають можливість уявити життя казкового підводного світу та його мешканців: «Народження Немо», «Містер Рей — учитель підводної школи», «Школа для риб», «Нові підводні пригоди». Перегляньте трейлер мультфільму. Розкажіть в групах, яких підводних мешканців ви впізнали. Що ви про них знаєте? Які людські риси характеру властиві добрим і злим персонажам?
            Пограйте з однокласниками/однокласницями в ритмічну             гру «Музичний капелюшок».
            Розгляньте зображення морських істот. Зверніть увагу на             пластичність та обтічність їхніх форм.
           Підводні мешканці приваблюють своїм виглядом і надихають на створення чудових прикрас, іграшок, фігурок та об’ємних візерунків — рельєфу.
           Рельєф — вид скульптури, в якому зображення має
           об’ємну форму, яка частково виступає над поверхнею.
        Виконайте пластичним способом рельєфне зображення
        мешканців підводного світу.
        Спочатку розробіть ескіз, потім — підготуйте основу та
        перенесіть на неї малюнок композиції.
Послідовно створюйте рельєф, уточнюючи форми його елементів.
Наприкінці створіть текстуру поверхні, проробіть дрібні деталі й фон.
        Скористайтесь мережею Інтернет і подивіться відео про         мешканців підводного світу. Зверніть увагу на їхню дивовижну будову, незвичайні форми та яскраве забарвлення.
        Відтворіть свої спостереження в начерках.
   
 
###054###
 
       Краса зимового лісу
Як чудово на прогулянці в зимовому лісі! Все навколо               біле, вкрите пухнастим м’яким снігом. На гілках дерев,               особливо на широких лапах ялин, лежать купи снігу, схожі на шапки. На сонці сніг блищить, сяє і виграє всіма барвами веселки.
Пригадайте, що в музиці називається циклом. Цикли «Пори року» яких композиторів/композиторок вам знайомі?
Послухайте музичний твір «Зима» з циклу «Пори року» аргентинського композитора Астора П’яццолли.
Розкажіть, якими засобами музичної виразності композитор зобразив красу зими. На яких музичних інструментах виконується цей твір?
Вивчіть і виконайте пісню «Зимовий мотив», у якій авторка порівнює красу зимових дерев з нареченими.
Зимовий мотив
Кружляє сніг, сухий, як пил,
В обіймах крижаної ночі,
Вирує вітер донесхочу,
Зміта крилом зірки за небосхил.
Мереживо сплітає сніг…
Із Божого благословення
Дерева, ніби наречені,
Стоять казково в білому до ніг.
Приспів:
В німій безмовності снігів
Даль білосніжна проглядає,
І тільки крапки від слідів
Нам свідчать, що життя триває.
Саме взимку, коли листя вже повністю облетить із дерев, стає добре видно їхню будову. Розгляньте начерки
зимових дерев. На них передані характерні особливості
розгалужування гілок. Зверніть увагу, як добре відчувається їхній ритмічний рух
Білий сніг має багато холодних і теплих відтінків у тіні дерев, кучугурах, різних слідах. Зверніть увагу на чистоту й прозорість кольорів. Уважно розгляньте колірні сполучення, подані під картинами. Зимовому пейзажу притаманні холодні кольори, проте палітра
зими багата й на теплі відтінки.
Створіть акварельними фарбами красу зимового лісу. Передайте погодні умови та час доби. Доберіть на палітрі фарби, які відповідають обраному стану природи. Під час роботи особливу увагу зверніть на плановість пейзажу та будову дерев. За потреби користуйтеся зразком поетапної побудови зображення дерева і виконання композиції.
Розгляньте світлини. Зверніть увагу на колірне забарвлення зимового лісу в різний час доби.
Розгляньте твори. Опишіть їхні сюжети кількома реченнями. Визначте об’єкти першого, другого і далекого планів.
Як у творах передано глибину простору?
Зробіть світлини зимових дерев. Зверніть увагу на особливий характер розташування гілок у різних пород дерев, що утворюють форму крони.  

###055###
 
Зимовий ліс ніби заснув чарівним сном. Здається, що все
навколо спорожніло й нікого немає. Та ні! Ось на верхівці
сосни білочка гризе велику шишку. На гілці ялини сидять
синиці, а у кучугурах сховалися зайці. Життя в лісі триває,
незважаючи на холоднечу.
Послухайте твір Сергія Чекаліна «Падає сніг». Чарівна мелодія подарує вам гарний настрій.
Опишіть зимову картину, яку ви уявили. Порівняйте свої
враження з враженнями друзів і подруг.
Заспівайте пісню «Зимовий мотив», акомпануючи на музичних інструментах.
Уявіть себе композиторами/композиторками. Придумайте
мелодію на віршовані рядки та заспівайте її.
Білі мухи налетіли, —
Все подвір’я стало біле.
Не злічити білих мух,
Що летять, неначе пух.
М. Рильський
Спостерігаючи за тваринами, придивляйтеся до положень
їхнього тіла, голови та хвоста. Зверніть увагу на форми й особ ливості руху, що залежать від будови скелета тварини.
Виконайте швидкі начерки. Вони допоможуть вам у подальшій роботі. Намагайтесь передавати в малюнку риси, притаманні саме цьому виду тварин.
Виконайте твір за уявою «Мешканці зимового лісу». Оберіть тварин, яких бажаєте зобразити. Придумайте композицію, що відповідатиме вашому задуму.
Перед початком роботи поміркуйте, як краще розмістити
зображення на аркуші. Визначте загальні форми та їхнє
положення в просторі.
Детально промалюйте голову, тулуб, хвіст та лапи кожної тварини.
Зверніть увагу на розташування об’єктів відносно один одного.
Роботу в кольорі виконуйте акуратно, намагайтесь не виходити
за намічені контури.
Скористайтесь мережею Інтернет і перегляньте відео про
мешканців зимового лісу. Зверніть увагу на будову, особливості рухів, повед
 
###056###
 
Свято Миколая відзначають у всьому світі. Це найбажаніший день для дітлахів. Напередодні діти пишуть Миколаєві листи зі своїми побажаннями і звертаються до нього з проханням здоров’я собі та рідним.
Матусі до свята печуть дітям печиво-«миколайчики», яке вночі кладуть малечі під подушки. Чемні діточки вранці обов’язково знаходять під подушкою подарунок, а неслухняні — різочку. Вона є своєрідним попередженням дитині, що час замислитися над своєю поведінкою і виправитися.
Скористайтесь мережею Інтернет і перегляньте легенду про Святого Миколая. Розкажіть, яким ви уявляєте собі Миколая. Що б ви попросили у нього для себе та своїх рідних? Про які свої гарні вчинки розповіли б йому?
Послухайте сучасну колядку «Святий Миколай». Який характер пісні? Яка музична форма колядки? Поясніть свою відповідь. 
Послухайте та вивчіть українську народну пісню «Ішов
Миколай лужком, бережком». Створіть ритмічний супровід
і виконайте пісню під власний акомпанемент.
Ішов Миколай лужком, бережком
Ішов Миколай лужком, бережком.
Святий Миколай із повним мішком.
Приспів:
Від хати до хати біленьким сніжком
Ішов Миколай із повним мішком.
Святий Миколай до діток ходив,
Всміхався, вітався, в дзвіночки дзвонив.
Приспів.
Тяжкий і великий у нього мішок,
А в ньому дарунки для чемних діток.
Приспів.
Ішов, усміхався крізь темну пітьму,
А зіроньки з неба світили йому.
Приспів.
Розгляньте зразки печива. Зверніть увагу, як старанно, красиво і з любов’ю вони оздоблені. Розкажіть, чим «миколайчики» відрізняються від звичайного печива. Яке оздоблення та форма вам подобаються найбільше?
Виконайте ескізи «миколайчиків». Оберіть форму печива, яка вам сподобалась найбільше. Придумайте оздоблення відповідно до обраної форми. Роботу виконайте білою фарбою або білою гелевою ручкою на коричневому папері.
Подивіться на світлини печива. Яке з них «миколайчики», а яке — ні? Поясніть свою думку.
Зробіть із дорослими святкове печиво за своїми ескізами. Прикрасьте його гарними візерунками. Виготовте привабливу упаковку для печива. Подаруйте з любов’ю солодощі друзям та подругам.
 
###057###
 
Новорічні свята — довгоочікувана пора казок, танців, співів і дарунків. За традицією на зимові свята прикрашають
ялинку та оселю.
Усі обряди, щедрівки й колядки спрямовані на те, щоб пробудити
в людей бажання бути добрими, щедрими, гостинними. Люди бажають одне одному щедрого врожаю, здійснення всіх мрій, миру
та злагоди.
Пригадайте назви різдвяних пісень. Які образи в них є головними? Опишіть характер цих пісень. Розкажіть, які ще
дійства відбуваються під час різдвяних свят.
Пограйте з однокласниками/однокласницями в музичну
гру «Запитання — відповідь». У грі педагог співає запитання, а учні/учениці мають скласти і проспівати відповідь.
Звичайно, приємно обирати в магазині блискучі іграшки для новорічної ялинки.
Проте набагато цікавіше зробити такі прикраси, яких ніхто не знайде в жодному
магазині.
У давнину ялинкові прикраси не купували, а виготовляли власноруч. Новорічну ялинку оздоблювали іграшками з глини та соломи, паперовими зірочками та янголятками. Діти клеїли ланцюжки, золотили горіхи, прив’язували до пряників і яблук сріблясті нитки. 
Розгляньте ялинкові прикраси, виготовлені власноруч. Які матеріали використали для їхнього створення? Назвіть образи і кольори, що є традиційними для новорічних іграшок.
З уроків трудового навчання та мистецтва вам відомі різні матеріали і художні техніки. Тепер у вас є можливість самостійно вирішити, які з них найбільше підходять для створення новорічних прикрас та подарунків. Вам стануть у пригоді природні матеріали, кольоровий папір, картон, тканини, блискітки, кольорові стрічки, навіть макаронні вироби та будь-які інші матеріали.
Оберіть новорічний сувенір або прикрасу, які ви бажаєте створити. Візьміть для свого виробу потрібні матеріали та інструменти. Дотримуйтесь під час роботи правил техніки безпеки. За потреби скористайтеся зразком послідовного виконання роботи.
Назвіть свята, до яких приготовані подарунки. Обґрунтуйте свою думку.
 
###058###
 
Зимового ранку сонечко не поспішає з-за обрія. За вікном ще сутінки, на небі поблискують ледь помітні зорі. Та ось небосхил на сході поступово світлішає, ніжно рожевіє. Ще трохи і ранок прожене сонну ніч. Яким він буде — сонячним чи хмарним, порадує нас на прогулянці дзвінким морозцем чи пухнастим сніжком?
Тричастинна форма — будова музичного твору, в якій перша і третя частини однакові, а середня — контрастна (протилежна) їм за характером музики.
Послухайте, яким зобразив початок зимового дня композитор Петро Чайковський у творі «Зимовий ранок». Що ви уявили під час слухання? Зі скількох частин складається твір? Чи є серед них однакові?
Повторіть та заспівайте в ансамблі пісні «Зимовий мотив» та «Зимовий сон».
Проплескайте ритмічний рисунок віршованих рядків.
Вийшли вранці ми,
Дивне місто проти сонця!
Всі взолочено віконця…
Ні, такої ще зими
Не стрічали ми. 
Людині властиве бажання передавати свої враження про побачене, про події, що відбуваються в повсякденні. Нині лишити на згадку цікаву мить можна за допомогою фотоапарату. А от життя людей, традиції та побут минувшини відображені в творах образотворчого мистецтва.
Відтворення в образотворчому мистецтві сцен повсякденного життя людини відносять до побутового жанру.
Твори, виконані в цьому жанрі, вирізняються великим розмаїттям сюжетів.
Розгляньте твори побутового жанру. Про які буденні події вони розповідають? Складіть невеличкі оповідання за цими сюжетами.
Намалюйте сюжетну композицію. Розкажіть про цікаві події, які сталися під час прогулянки або зимових розваг
та ігор із друзями/подругами. Подумайте, про що буде
ваша розповідь. Зробіть композиційний пошук майбутньої
роботи у вигляді декількох ескізів.
Визначте головні та другорядні елементи композиції. Передайте
в малюнку глибину простору за допомогою лінійної та повітряної
перспективи.
Право для безоплатного розміщення підручника в мережі Інтернет має
Міністерство освіти і науки України http://mon.gov.ua/ та Інститут модернізації змісту освіти https://imzo.gov.ua
67
Оберіть формат майбутньої роботи. Визначте лінію горизонту
і відносно цієї лінії розмістіть основні елементи першого, другого
і далекого планів. Техніку і матеріали для виконання роботи оберіть самостійно. За потреби скористайтесь зразком послідовного
виконання сюжетної композиції.
Які малюнки не належать до побутового жанру? Розкажіть,
чому ви так вирішили. Порівняйте свої висновки з думкою
однокласників/однокласниць.
Поспостерігайте за своїми рідними вдома й друзями/
подругами в школі. Робіть начерки, замальовки цікавих
подій, головного, значущого в них. Це допоможе вам
у створенні композиції на різні теми сьогодення.
 
###059###
 
 Вечір. Вечірня музика

Вечір — найзагадковіша пора доби. Сонечко майже сховалось, але ще освітлює небо. Захід сонця на небі створює чудові силуетні зображення. Дає нам можливість милуватися гарними абрисами дерев, будівель, людей, тварин на фоні світлого неба. Багатьом вечір дарує натхнення. 
Послухайте музичний твір Петра Чайковського «Солодка мрія» з «Дитячого альбому». Чому зрозуміло, що музика «малює» картину саме вечора? Який пісенний жанр вам нагадує цей твір?
Чудова пісня «Мрії збуваються» налаштує вас на позитив
та гарний настрій. Прослухайте ї ї та заспівайте, показуючи рукою рух мелодії.
Мрії збуваються
Вірші Ю. Рибчинського
Є країна дивовижних мрій, Музика В. Полянського
Діти там — усі маленькі принци.
Від зорі вони і до зорі
Уві сні літають, наче птиці.
Приспів:
Мрії збуваються, мрії збуваються,
І негаразди усі забуваються.
Мрії збуваються, мрії збуваються,
З синіх небес нам зірки посміхаються.
Ви, певно, помітили, що в куплеті та приспіві змінюється характер
музики. Куплет виконують у помірному темпі, із мрійливими інтонаціями, а приспів — жвавіше та веселіше. Отже, така музична
форма твору має назву «двочастинна».

 
###060###

Двочастинна форма — будова музичного твору, що характеризується об’єднанням двох частин в одне ціле.
Пограйте в класі у музичну гру «Запитання-відповідь».
Педагог співатиме початок музичної фрази, а ви маєте
придумати її закінчення.
Багато предметів мають виразний абрис форми. Під час розглядання силуетного зображення ми не відволікаємося на яскраві кольори, на особливості внутрішньої будови форми та її частин.
Розгляньте зображення. На ще світлому фоні чітко, яскраво виділяються силуети дерев, тварин, птахів. Розкажіть,
що робить зображення таким виразним. Що в першу чергу привертає вашу увагу в зображенні? Порівняйте ваші
спостереження із спостереженнями ваших однокласників/
однокласниць.
Виконайте силуетну композицію.
Зробіть попередній ескіз роботи кольоровим олівцем. Не
натискайте на олівець, лінії проводьте легенько. Охайно
проведіть лінії контуру усіх форм, потім замалюйте їх рівномірним контрастним до фону тоном. 
Абрис — це окреслення лінією зовнішнього контуру форми предмета.
Виражальним засобом у силуетних композиціях є контраст
фону та фігури, світлого та темного.
Назвіть, які зображення належать до силуетних, а які —
ні. Поясніть свою думку.
У вечірню пору спостерігайте за предметами, видними на
фоні неба. Зверніть увагу на абриси різних форм. Зробіть
замальовки силуетних образів, що здаються вам найвиразнішими.

 
###061###
 
Дитячі колисанки

Для кожної дитини важливо мати поряд рідних та близьких людей, які дбають про неї та люблять її. Відносини та
єдність дорослих із дитиною — це найбільш важлива, значуща тема в мистецтві. Серед народних пісень особливою
красою виділяються колискові пісні — це твори, сповнені ніжністю, лагідною інтонацією мелодії та чарівними
образами.
Послухайте колискові пісні, які виконують видатні українські
співачки Ніна Матвієнко та Квітка Цісик. Які образи зображені в цих творах? У чому особливість мови колискових?
Прослухайте українську народну пісню «Котику сіренький».
Вивчіть слова і заспівайте а капела.
Котику сіренький
Котику сіренький,
Котику біленький,
Котку волохатий,
Не ходи по хаті.
Не ходи по хаті,
Не буди дитяти,
Дитя буде спати,
Котку — воркотати.
Ой на котка воркота,
На дитину дрімота...
А-а, а-а, люлі.
А-а, а-а, люлі.
Пригадайте, які музичні твори називають одночастинними.
Поміркуйте, чому колискова має одночастинну форму.
Опишіть характер музики.
Придумайте мелодію на віршовані рядки та заспівайте її
в характері.
Ану, люлі-люлі,
Налинули гулі,
Сіли на воротях
В червоних чоботях.
Слова народні
Пропорції людського тіла з віком змінюються. На це необхідно зважати, виконуючи малюнок. Так, висота голови
у дворічної дитини «вкладається» в її постать майже п’ять
разів, у семирічної — шість разів, у чотирнадцятирічного
підлітка — сім разів.
Дворічна дитина Семирічна Чотирнадцятирічний
дитина підліток
Розгляньте твори мистецтва, на яких зображені дорослі
й діти. Поміркуйте, про що розповіли художники, і придумайте назви до цих творів. Які емоції, почуття передані
в образах?
Створіть сюжетну композицію за уявою. Намалюйте себе
з вашими рідними та друзями/подругами під час улюблених занять або ігор.
Оберіть когось із вашого оточення, хто подобається вам
найбільше. Запропонуйте йому/їй стати вашою моделлю.
Виконайте схематичну побудову фігури цієї людини. 
 
###062###
 
Портрет в мистецтві
Усі твори образотворчого мистецтва так чи інакше пов’язані з нашим життям. Але в творах портретного жанру
людина показана якнайкраще. Різні види мистецтва для
створення образу використовують свої особливі виражальні засоби, проте всі вони прагнуть розкрити красу
людської душі, її внутрішній світ.
Композитор Дмитро Кабалевський у п’єсі «Три подружки»
створив портрети дівчаток. Послухайте ці твори та опишіть інтонації, що виражають характери Плакси, Злюки та
Пустунки. Звучання яких музичних інструментів зображує
портрет кожної дівчинки? Поясніть свою думку.
Як і у будь-якого мистецтва, у музики є своя мова, свої
засоби виразності, що відкривають нам таємницю, як звуками можна описати портрет людини, пору року, казкових
персонажів або тварин.
Засоби музичної виразності — це мелодія, темп, лад,
тембр, динаміка тощо.
Пригадайте тривалості нот. Знайдіть в нотному тексті
восьмі й четвертні. Заспівайте поспівку повільно, а потім
швидко.
Пригадайте та виконайте в характері пісню В. Полянського «Мрії збуваються». Під час співу танцювальними рухами передайте її настрій.
Придумайте мелодію на віршовані рядки та заспівайте її
в характері.
Хай гарні мрії дійсністю стають
Завжди-завжди у кожної людини.
Нехай вони в безмежну даль ведуть
І вносять світло у життя родини.
Н. Красоткіна
Одним із жанрів образотворчого мистецтва є портрет.
Він передає зовнішні риси людини, виражає її внутрішній
світ, характер, настрій та почуття. У портретному жанрі
художники/художниці відображають час та епоху через
образи людей.
Розгляньте твори. Що ви можете розказати про людей,
які на них зображені?
Портрет — це жанр образотворчого мистецтва, в якому
зображується людина або група людей, відтворюється їх
зовнішність та індивідуальність.
На портреті людину можуть зображати до плечей, до поясу або на повний зріст.
Портрет показує конкретну людину з притаманними їй
особливостями характеру та звичок. Мистецтво вчить
нас бачити красу в кожній людині, розуміти, що «особливі» люди — особистості, чий внутрішній світ цікавий
і багатий. Які особливості людей передали митці?
Світ для людей без зору може сприйматися чудернацькою казкою,
що чудово показано в мультику. Перегляньте короткометражний
мультфільм «Поза полем зору», який розповідає про сліпу дівчину
та її вірне цуценя.
Пригадайте пропорції обличчя. Визначте за схемою, як вони можуть змінюватися залежно від форми, особливостей національних
рис та емоційних станів людини.
Розгляньте портрети людей різних національностей. Що
між ними спільного і чим вони відрізняються? Який настрій викликає у вас кожний твір? Поясніть свою думку.
Виконайте портрет близької людини або друга/подруги.
Передайте у творі вікові та індивідуальні особливості зовнішності цієї людини. Доберіть кольори, що якнайкраще
«розкажуть» про її характер.
Елементи яких жанрів образотворчого мистецтва поєднані
в цьому творі? Обґрунтуйте свою думку, назвавши відповідні фрагменти малюнка.
За допомогою мережі Інтернет перегляньте відомі портрети, на яких зображені ваші однолітки. Оберіть ті, які вам
сподобаються найбільше, і зробіть світлини своїх друзів
та подруг в образах цих творів. 
 
###063###
 
Ігри та іграшки
Забавки та ігри були відомі в різних культурах ще з сивої давнини. Вони різні за формою, кольором та призначенням. Але всі вони — кращі друзі малечі і помічники у вихованні доброти, чуйності. Також за допомогою іграшок діти пізнають світ і можуть навіть потрапити в казку.
Скористайтеся мережею Інтернет. Перегляньте фрагменти мультфільму «Дитячий альбом», в якому звучать п’єси Петра Чайковського «Гра в конячки» та «Марш олов’яних солдатиків». Якими засобами музичної виразності композитор зміг передати дитячу гру? У якій музичній формі написані ці твори? Поясніть свою думку.
Композитор Клод Дебюссі чимало творів написав для дітей. Одна з відомих п’єс має цікаву назву «Ляльковий кек-уок». Послухайте цей твір. Образи яких іграшок ви уявили?
Кек-уок — це веселий танець, що виконується під супровід банджо, гітари чи мандоліни.
Пісня «Іграшки» подарує вам гарний настрій. Прослухайте та заспівайте її. Під час виконання акомпануйте собі на дитячих музичних інструментах.

Іграшки
Вірші Н. Свойкіна
У моїй кімнаті мешканців багато: Музика Н. Антоника
Клоунів і ляльок, іграшок м’яких!
Є нові яскраві, є ще мами з татом,
Але я люблю їх дуже сильно всіх!
Коли раптом в мене настрою немає,
Притулю собаку ніжно до щоки,
І, здається, тихо він мене втішає,
Промайне хвилина — і нема нудьги!..
Приспів:
У моїй кімнаті іграшковий світ,
І я у цьому світі — королева!
На все життя зарядить він добром!
На все життя, на все життя,
Хоч зараз я маленька!
Пограйте з однокласниками/однокласницями в ритмічну гру «Музичний капелюшок».
Кожен народ має свої традиції іграшки. Для її виготовлення зазвичай використовували природні матеріали: дерево, глину, солому, плоди.
Подивіться, які іграшки можна створити з клаптиків тканин, хутра, природних матеріалів, дроту та просто з паперу. Чи є у вас іграшки, які створені з подібних матеріалів?
Розкажіть про них.
Придумайте і зробіть разом з однокласниками/однокласницями іграшки з різних матеріалів. Розіграйте разом цікаві сценки зі шкільного або вашого життя.
Уважно розгляньте зображення іграшок. Визначте, які з них зроблені власноруч.
Попросіть дорослих розповісти про улюблену іграшку їхнього дитинства. Чи збереглася вона нині? Зробіть начерк цієї іграшки (за описом чи з натури) або зліпіть її образ із пластичних матеріалів.
 
###064###
 
Як зима з весною зустрічається
У кожного зимового місяця є свої свята. Лютий може похвалитися святами Стрітення й Масляної. Їх здавна шанували в народі. Вірили, що на Стрітення зима й літо
сперечаються, хто з них пануватиме на землі. Тож цього
дня прийнято спостерігати за погодою. А прихід щедрої
Масляної означав кінець зимових холодів.
Розгляньте світлину. Які ознаки зими та весни ви помітили
на ній? Через які колірні сполучення можна їх передати?
Поспостерігайте за змінами погоди. Назвіть відомі вам народні
прикмети про Стрітення. Яким прикметам відповідають світлини?
Складіть ритмічну вправу «Пісенька бурульок» із четвертних та восьмих нот. Виконайте її за допомогою шумових
інструментів — дзвіночка і трикутника.
Неможливо уявити завершення зими без традиційного
масляного тижня, протягом якого весело відзначали проводи снігової володарки. На Масляну вшановували сонце, яке несе тепло і пробуджує природу. Тож смачними
символами цього свята стали схожі на небесні світила
млинці та вареники.
Об’єднайтесь у дві групи та виконайте пісню «Масляна».
Одна група співатиме куплет, а друга — приспів. Потім
поміняйтеся ролями.

Масляна
Ой, дорослі і малята, Вірші О. Вратарьова
Ой, ви, хлопці і дівчата, Музика О. Злотника
Вас ми раді привітати,
Добру пісню проспівати!
Всіх запрошує на свято
І широка, і багата,
Масляна! Масляна! (2)

Приспів:
А вже скоро в нас весна,
Наче квітка чарівна.
Вже недовго до тепла —
До Петра і до Павла.
Великдень в добрий час
Поспішає вже до нас.
А сьогодні — гай гуде!
Щира Масляна іде!

Створіть протилежні за характером, настроєм образи
Зими та Літа. Доберіть колірні сполучення, які, на вашу
думку, найбільш відповідають цим образам.
Створіть образ Масляної в техніці аплікації з кольорового
паперу або клаптиків різних тканин. Застосуйте контраст
яскравих барв для передачі настрою святкових веселощів.
 
###065###
 
Афіша й плакат

Афіші та плакати покликані донести до нас інформацію
про всі помітні події в суспільстві. Вони розташовані всюди: на вулицях, вздовж доріг і на будівлях. Вони привертають нашу увагу та сприймаються на великій відстані.
Жодна мистецька подія не обходиться без афіші.
Афіша — рекламне або довідкове аркушеве видання з інформацією щодо певного культурного заходу, події.
Ваш клас запросили на концерт
у філармонію, а що буде відбуватись, не попередили. У школі, на
дошці повідомлень, ви побачили
афішу, в якій написано програму,
час, дату та місце проведення заходу. Отже, рушаємо у філармонію на концерт української класичної симфонічної музики.
Симфонія — великий твір для симфонічного оркестру,
який найчастіше складається з чотирьох частин.
Український композитор Левко Ревуцький використав мелодію української народної пісні «А ми просо сіяли, сіяли»
у своїй симфонії. Прослухайте уривок з неї.
«А ми просо сіяли…» — це не просто пісня, а пісня-гра.
У вас є можливість пограти в неї.

А ми просо сіяли
— А ми просо сіяли, сіяли,
Ой дід-ладо, сіяли, сіяли.
— А ми просо витопчем, витопчем.
Ой дід-ладо, витопчем, витопчем.
У плакаті та афіші завжди поєднують зображення з текстом. Яскраві образи розраховані на миттєве сприйняття
інформації глядачем. Тому форму і колір зображень узагальнюють, а текст пишуть стисло і зрозуміло.
Пригадайте, де ви зустрічалися з афішами. Куди запрошують або про що інформують афіші, які ви бачите на
цих зображеннях? Чим афіша схожа на картину? А чим
вона відрізняється від картини? Поясніть свою думку.
Намалюйте ескіз афіші до улюбленої вистави. Композиційно поєднайте текст і зображення. Намагайтеся стилізувати зображення.
Розгляньте зображення. Які з них є афішами, а які — ні?
Поясніть свою думку.
Зверніть увагу на афіші та плакати, які розміщені на вулицях вашого міста або села. Ознайомтеся з ними. Розкажіть, чи вони викликають у вас бажання сходити на подію,
про яку вони інформують, чи ні? Поясніть свою думку.
 
###066###
 
Театр ляльок
Найулюбленіший театр дітей — театр ляльок. Це тому, що
актори/акторки там — ляльки, і ляльки незвичайні: вони
вміють ходити, розмовляти, плакати й сміятися.
Театральна лялька є головним художнім засобом демонстрації змісту вистави глядачеві.
Театр ляльок — вид театрального мистецтва, в постановах якого ролі виконують ляльки, керовані акторамиляльководами.
Сцена театру ляльок — зменшена модель сцени справжнього театру, або ж ширма, за якою ховаються актори-ляльководи.
І ширму, і задню частину декорацій оформлюють згідно зі змістом
твору, який розігрують перед глядачами. Це можуть бути казкові
міста, інтер’єри чи пейзажі. Уявні або справжні.
Знайдіть в мережі Інтернет відео про головний театр ляльок України «Золотий ключик», розташований в столиці
нашої країни — Києві. А тепер уявіть, що ви завітали до
нього на прем’єру. Пригадайте правила поведінки під час
вистави. Поділіться своїми враженнями з друзями/подругами після перегляду вистави «Друг зі знаком якості».
Пригадайте вивчені пісні. Виконайте їх із друзями/подругами в ансамблі та хором.
Пограйте в класі в музичну гру «Запитання — відповідь»,
у якій педагог співає початок музичної фрази, а ви маєте
придумати її закінчення.
Над створенням кожної ляльки художники/художниці працюють дуже довго й ретельно. Перш ніж ляльку почати
ліпити, шити й розфарбовувати, її потрібно намалювати.
Розгляньте зображення ляльок. Із яких матеріалів вони
зроблені? Поясніть свою думку. Поділіться спостереженнями з друзями/подругами. Які ляльки вам сподобались
і чому?
Виконайте колективну роботу. Об’єднайтеся за допомогою вчителя у групи. Кожен оберіть вид роботи, який вам
більше подобається. Одна група зробить макет сцени,
друга — задники до лялькової вистави, а третя — ляльок.
Разом розіграйте сценки з твору. Запросіть друзів та рідних на виставу і поділіться своїми досягненнями.
Розгляньте зображення різних ляльок. Які з них є артистами/артистками театру ляльок, а які — просто іграшками? Обґрунтуйте вашу думку.
Скористайтесь мережею Інтернет та подивіться лялькові
спектаклі. Розкажіть рідним та друзям/подругам, які дійові
особи вам найбільше сподобались і чому.
 
###067###
 
На гостини до театру. Опера
Опера — це драматичний жанр, що поєднує в собі музику,
літературу, образотворче мистецтво, танець. Літературно-драматичну основу опери становить лібрето, в якому закладено ідею і сюжет твору. Опери пишуться на найрізноманітніші сюжети. Виконуються опери в оперному театрі.
Багато композиторів/композиторок писали опери не тільки для дорослих слухачів, а також і для дітлахів. Микола Лисенко написав три дитячі опери. Фрагмент однієї із них, а саме — «Коза-Дереза», ви сьогодні переглянете.
З якими казковими персонажами ви познайомились?
Дайте характеристику всім дійовим особам. Які з них вам
сподобалися, а які ні? Чому?
Заспівайте «Пісню Лисички», яка звучала в опері, акомпануючи собі на музичних інструментах.
Театр — це особливий світ. Відчуття чарівництва й таємниці охоплює кожного, коли гасне світло в залі. Відкривається завіса, й у променях світла бачиш героїв спектаклю,
які перебувають у створеному художниками-декораторами оточенні. У нас виникає відчуття справжніх пейзажів, вулиць, палаців. Це називається декораціями.
Декорація — оформлення сцени, відтворення середовища, де відбувається театральне дійство.
Театр вбирає в себе всі основні види мистецтва, використовує
виражальні засоби кожного з них. Це музика, образотворче мистецтво, слово, яке виражене живою людською мовою. Вони діють та
сприймаються всіма глядачами одночасно. Вистави створюються
великими творчими колективами.
Образ, втілений на сцені, спочатку створюється художником/художницею в ескізі або на макеті. Розгляньте декорації. Як ви вважаєте, до якої вистави вони створені?
Обґрунтуйте свою думку.
Намалюйте декорації до опери «Коза-Дереза». Оберіть
місце дії. Подумайте, які форми створять оточення, що
буде відповідати дії опери. Пригадайте, за рахунок чого
створюється глибина простору. Визначтесь із зображенням першого, другого та далекого планів.
Які речі, створені для вистави, є декорацією? Поясніть
свою думку.
Скористайтесь мережею Інтернет та послухайте оперу
«Коза-Дереза». Розкажіть рідним та друзям/подругам, які
персонажі вам найбільше сподобались і чому. Що цікавого було в оформленні сцени?
 
###068###
 
На гостини до театру. Балет
Балет поєднує одразу кілька видів мистецтва — музику, живопис і танець. Композитору, навіть найталановитішому, неможливо самому створити балетну постанову. Для його музики потрібні виконавці — актори й музиканти. А для акторів потрібні костюми й декорації для сцени. Отже, балетна вистава — витвір багатьох митців/мисткинь.
Балет — вид театрального мистецтва, де основним виражальним засобом є танець.
Скористайтеся мережею Інтернет та перегляньте уривок з балету Петра Чайковського «Лебедине озеро», який вважають взірцем балетного жанру.
Сучасний український композитор Олександр Шимко написав балет для малечі. Перегляньте епізоди «Троль» і «Герда та мім» з балету «Снігова королева» за сюжетом
однойменної казки.
Пісня «Побачити бароко» залишить у вас відчуття легкості
та граційності. Виконуючи пісню, доберіть танцювальні
рухи.

Побачити бароко
Вигадливе бароко ми взнали ненароком,
І вже нема спокою — нас тягне мандрувать.
Хоча б краєчком ока побачити бароко,
Щоб цю красу чудову нам завжди пам’ятать.
Приспів:
Ми будем мандрувати,
Щоб дивний світ пізнати.
Всі стилі та епохи,
Прадавнє і нове.
Скарбів всесвітню казку —
Майбутнього підказку —
Побачим, зрозумієм
І в часі збережем.
Театральний костюм, як одяг дійової особи, є невід’ємною частиною будь-якого театралізованого дійства. Він
є зовнішнім виразом сценічного образу. За костюмом
і його окремими деталями глядачі/глядачки дізнаються про особливості епохи та характеру персонажів. За
окремими предметами ми можемо їх уявити або впізнати. Театральний костюм може нести в собі бутафорські
деталі, маски людей і звірів.
Театральний костюм виконують за ескізами художників/художниць, які створюють сценічний образ. Кожна деталь розповідає глядачам про персонаж та середовище, яке його оточує.
В створенні театрального костюма беруть участь майстри/майстрині різної спрямованості. Одні створюють ескіз, другі декорують
костюм, треті займаються аксесуарами і бутафорією.
Розгляньте театральні костюми. Як ви вважаєте, до якого дійства вони створені — для опери, балету чи кіно?
Порівняйте свою думку з думкою друзів/подруг.
Виконайте ескізи театральних костюмів своїх улюблених
персонажів. Пригадайте, які вони на вигляд і чим вам запам’яталися. Визначте колірну гаму костюмів, придумайте
деталі оздоблення.
Розгляньте зображення. Якими предметами повинні обмінятися персонажі, щоб отримати власні речі?
Скористайтесь мережею Інтернет. Подивіться улюблену
виставу. Розгляньте костюм дійової особи, яка вам сподобалася найбільше. Зверніть увагу на речі, притаманні
лише їй. Зробіть начерки цих речей.
 
###069###
 
Чарівний світ кіно

Кінематограф — відносно новий вид мистецтва. Його історія порівняно з тисячолітньою історією музики, живопису,
театру дуже коротка. Але це не заважає кіно залишатися
вже протягом кількох десятиліть найбільш масовим видом
мистецтва. А які дитячі фільми ви знаєте?
Розкажіть, до яких фільмів належать зображення на сторінці. Якщо у вас не було можливості подивитися ці фільми, знайдіть час і перегляньте їх.
Виконайте пісню «Побачити бароко» з танцювальними рухами соло і в ансамблі.
Цікаве кіно зачаровує, дивує, змушує замислитися про
події, що відбуваються в нашому житті. Для режисера/
режисерки кіно — це спосіб вираження власних думок,
почуттів за допомогою цікавої історії.
Теми допомоги, захисту, боротьби добра зі злом є найбільш необхідними в суспільстві. Кожна людина хоче бути впевнена, що
її захистять від несправедливості, допоможуть здолати труднощі.
Тому в уяві людей народжуються супергерої, які можуть подолати
будь-які негаразди, захистити знедолених від поганих, злих людей. 
Розгляньте кадри з різних художніх фільмів. Яких супергероїв ви впізнали? Що ви можете розказати про кожного з них? Розкажіть, які вчинки вас вразили і чому? Кого
з них ви бажали б мати своїм другом/подругою? На якого
супергероя/супергероїню ви бажаєте бути схожими? Чому?
Намалюйте образ улюбленого супергероя/супергероїні.
Малюнок почніть з розміщення зображення на аркуші
паперу. Залежно від задуму композиція малюнка та розташування героя на аркуші можуть різнитися.
Починайте малювати супергероя з загальної побудови. Деталі виявляйте поступово. Перегляньте схематичні малюнки будови людини. Вони допоможуть вам краще виконати свою роботу.
Уміння розуміти вчинки людей є важливим у відносинах між рідними, друзями/подругами. Розуміючи інших, ви стаєте до них
уважнішими, добрішими, а побачивши це, і вони будуть відповідати взаємністю. Ви станете їм ближче й цікавіше.
Розгляньте зображення героїв. Хто з них є супергероєм/
супергероїнею, а хто ні?
Скористайтесь мережею Інтернет і подивіться художні
фільми, мультфільми з улюбленими супергероями. Зверніть увагу на їхні костюми, емблеми та інші речі, притаманні лише їм. Як кольори підкреслюють створений образ?
 
###070###
 
Весняні замальовки

Весна все впевненіше крокує по землі. Ласкаво пригріває
сонечко, природа оживає. Весна, наче чарівна мисткиня,
розписує все навколо ніжними кольорами перших квітів
та листочків, наповнює радісними мелодіями пташиного
співу. Усе живе в очікуванні свята Благовіщення, адже за
народним календарем цього дня весна остаточно перемагає зиму.




Музична інтонація — втілення художнього образу засобами музичної виразності (мелодія, лад, тембр, динаміка,
ритм тощо). Вона може бути зображальною або виражальною.
Зображальні інтонації передають різноманітні звуки навколишнього світу, природи, створюють уявні образи людей, тварин, комах.
Виражальні інтонації передають настрій, емоції, почуття.
Виконайте поспівку за рядками української народної веснянки «Благослови, мати!». Передайте у ній інтонації радості, урочистості.





105

Послухайте твір норвезького композитора Едварда Ґріґа
«Навесні». Що ви уявили, слухаючи цю музику? Зі скількох
частин складається твір? Які виражальні інтонації передані
в кожній частині?
Веснянки — народні обрядові пісні на честь весни. У різних регіонах України їх іще називають маївки, гаївки, риндзівки, ягілки та ін.
Вивчіть і виконайте пісню «Веснянка». Заспів виконуватиме соліст/солістка, а приспів — хор.
Веснянка
Вірші К. Перелісної
Виграва сопілонька у ліску, Музика Н. Шевченко
Красується земленька у вінку,
Вітерець, пустуючи, шамотить,
Молодеє листячко мерехтить.
Приспів:
А у полі житечка оксамит,
А над полем сонечко і блакить.
І, мов легкі човники на морях,
Плинуть білі хмароньки в небесах.
І на річці хвилечка, мов жива.
А в ліску сопілонька виграва.
Виграва сопілонька у ліску,
Красується земленька у вінку.
Пограйте із друзями/подругами у гру «Музична розмова».
Складіть речення про весну і проспівайте його з різними
інтонаціями у формі діалогу.
У роботі над твором важливим етапом є замальовки (начерки), в яких втілюються спостереження навколишнього
життя. Саме замальовки стають початком нової цікавої
роботи. Завдяки ним можна зберегти на пам’ять гарні
краєвиди або цікаві події вашого життя.
Замальовка (начерк) в образотворчому мистецтві — це
швидкий малюнок, у якому передані задум майбутнього
твору, його композиція, колірні рішення і настрій.
Розгляньте твори. До якого жанру образотворчого мистецтва вони належать? Визначте порядок розташування
творів, що відображає поступове пробудження природи.
Прослідкуйте, як змінюється колірна палітра весняних
краєвидів.
Виконайте сюжетну композицію «Весняні роботи». Розкажіть, що ви хочете зобразити. Де відбуватимуться події?
Визначте головні та другорядні елементи твору. Оберіть
матеріали і техніку виконання, що якнайкраще втілять ваш
задум. Дотримуйтеся правил створення композиції.
Правила створення композиції
1. Аркуш поділяється на дві частини лінією, що визначає горизонт (низький, середній або високий).
2. Композиція має ближній (великі предмети), середній (зменшені) і далекий (найменші) плани.
3. Чим більше віддалений предмет, тим нечіткішими є його
контури.
4. Наближені предмети мають насичені кольори, а предмети
середнього і далекого планів здаються тьмяними й білястими.
Поспостерігайте за змінами у природі з приходом весни.
Зверніть увагу на зміну колірної гами.
Зробіть світлини цікавих пейзажів та створіть акварельними фарбами палітри їхніх кольорів.
 
###071###
 
Світле свято Великодня

Великдень — одне з найбільших і найшанованіших після
Різдва християнських свят. Воно наповнює наші серця
теплом, радістю і любов’ю. У мистецтві тема великоднього
свята виграє світлими весняними кольорами, бринить
веселими мелодіями і, звичайно, освячена чудовими
народними творами — писанками.
Розкажіть, як ваша родина відзначає Великдень. Які
народні традиції цього свята ви знаєте? Що прийнято
дарувати одне одному на Великдень?
Послухайте твір відомої української композиторки Лесі
Дичко «Писанки». Звучання якого музичного інструмента
ви почули? Що вам нагадує мелодія твору? Який настрій
він викликає?
Виконайте поспівку «Гра з писанками». Придумайте до
неї ритмічний супровід.
Вивчіть і заспівайте пісню «Великодній цвіт». Під час виконання передайте святковий настрій твору.
Великодній цвіт
Вірші Є. Левченко
Свято наближається,
Радість нам несе, Музика А. Олєйнікової
Фарбами яскравими
Розквітає все.
Приспів:
Українську писанку
Знає увесь світ:
Великодні писанки —
Великодній цвіт.
Найгарнішою окрасою українського Великодня є чудові
твори народного мистецтва — писанки. Оздоблені яскравими мережаними візерунками, вони символізують вічне
оновлення життя, а також воскресіння Христа.
Твори народних майстринь-писанкарок сповнені глибоким змістом. У їхніх роботах кожна риска, крапка та
колір мають певне значення, а кожний символ є оберегом. Більшість писанкових орнаментів і зображень мають
прадавнє походження.
Писанка — великоднє обрядове яйце, розписане за допомогою спеціального інструмента — писачка, розтопленого бджолиного воску та природних фарб.
Розгляньте писанки. З яких символів утворені орнаменти?
У які кольори традиційно фарбують писанки?
Створіть тематичну композицію «Писанки». Вирішіть, які
побажання ви відобразите в своєму творі. У роботі використовуйте символи, які відповідають вашому задуму.
Розгляньте великодні композиції. Назвіть символи здоров’я, довголіття, родючості й багатого врожаю, які знаєте.
Прикрасьте своїми творами класну кімнату, організувавши виставку
«Писанки чудові, різні, кольорові».
Скористайтеся мережею Інтернет і дізнайтеся про інші
традиційні техніки прикрашання великодніх яєць. Поділіться своїми надбаннями із друзями/подругами. Зробіть разом писанки і подаруйте своїм рідним або одне
одному.
 
###072###
 
Витоки народного мистецтва
Українське народне мистецтво добре впізнаване за своєю яскравістю і самобутністю. Кольорові водограї народних мелодій, вишукані та яскраві мотиви розписів і вишивки, гарні вироби гончарства відомі в усьому світі. Вони не тільки зберігають мистецькі традиції багатьох поколінь, а й надихають на творчість сучасних митців і мисткинь. 
Розгляньте твори. Які види народного мистецтва втілені в них?
Творчість українських композиторів, пов’язана із народними мелодіями, часом нагадує вишивку. Їхні музичні твори можна порівняти із майстерним гаптуванням, у якому яскравими візерунками розквітають українські пісні й танці.
Послухайте фрагмент Симфонії соль мінор українського композитора Володимира Сокальського. Які інтонації української народної музики ви почули в ній — пісенні чи танцювальні? Який настрій викликає твір?
Уявіть себе композиторами/композиторками. Створіть
і виконайте поспівку за рядками вірша. Придумайте до
неї ритмічний супровід і доберіть шумові музичні інструменти.
Вся у білих рушниках,
Наша хата — ніби птах.
Наталя Поклад
Пограйте з друзями/подругами в музичну гру «Запитання — відповідь». Дайте ритмічні відповіді на запитання
«Що нам вишила матуся?».
Вишиті рушники — обереги України та нашого роду.
У їхніх візерунках збереглися прадавні магічні знаки, образи Дерева Життя, символіка кольорів.
Народні умільці майстерно сплітали в один візерунок різноманітні
рослинні або геометричні мотиви. Зібрані разом, вони втілювали
побажання здоров’я, щастя, добробуту.
Розгляньте рушники різних регіонів України. Які кольори
є головними у вишивці? Що, на ваш погляд, вони символізують?
Окрім рушників вишивкою традиційно прикрашали предмети
одягу та речі із тканини. Розгляньте світлини вишивок та зверніть
увагу на їхні композиції.
Як композиції залежать від призначення та форми виробів? Які природні форми відтворені в образах?
В Україні мешкають різні народи, і кожен із них має свої
самобутні традиції і цікаві вишивки. Окрім кольорових ниток, майстрині використовували ще золоті та срібні, бісер,
блискітки.
Угорська вишивка Румунська вишивка
Кримськотатарська вишивка Польська вишивка
Розгляньте візерунки. Чи є серед них схожі на українські?
Пофантазуйте, які речі або предмети одягу ви прикрасили б цими вишивками.
Існує багато різних видів української вишивки, але одним
із найпоширеніших є вишивка хрестиком. Розгляньте
фрагменти старовинних народних орнаментів та зразки
схем. Створіть за ними ескізи вишивки для серветки.
Використайте для цього аркуш у клітинку.
Поцікавтесь у мережі Інтернет та інших джерелах про традиції народної вишивки вашої місцевості. Створіть із ниток для вишивання колірні палітри орнаментів або виконайте замальовки їхніх схем.
 
###073###
 
Пам’ятки архітектури
Коли йдете вулицею, озирніться. Можливо, серед будинків вам трапляться такі, що по праву називаються пам’ятками архітектури. Саме ці гарні будівлі створюють обличчя вашого міста або села. Вони можуть розповісти про час, коли були зведені, про архітекторів або народних майстрів, завдяки яким вони виникли.
Розгляньте пам’ятки архітектури. Які будівлі, на ваш погляд, є окрасою міста, а які можна побачити у передмісті?
Архітектуру часто називають застиглою музикою. І дійсно, творчість композитора можна порівняти з творчістю архітектора. Перед тим, як звести будівлю, архітектор створює її план. Композитор також за допомогою мистецьких прийомів вибудовує форму майбутнього музичного твору.
Рондо — форма музичного твору, в якому відбувається чергування головної теми (рефрену) та епізодів. 
Пригадайте поспівку «Ми — третьокласники» та вивчіть нові — «Ми хлопчики», «Дівчатка ми». Виконайте із них «Класне рондо» за планом.
«Ми — третьокласники» (усі разом)
«Ми хлопчики» (хор хлопчиків)
«Ми — третьокласники» (усі разом)
«Дівчатка ми» (хор дівчаток)
Ноти
«Ми — третьокласники» (усі разом)
Яка поспівка є рефреном, а які — епізодами?
Послухайте твір українського композитора Костянтина Мяскова «Українське рондо». Опишіть характер головної теми. Які настрої передані в епізодах?
Пригадайте і заспівайте пісню «Веснянка». Запропонуйте до пісні ігрові й танцювальні рухи. Акомпануйте собі на музичних інструментах. У яких кольорах ви бачите цю пісню?
Україна — держава з багатовіковою історією та культурою. У кожному регіоні є свої визначні пам’ятки — перлини української землі.
Київ Одеса Хотин, Чернівецька обл. Острог, Рівненська обл.
Розгляньте пам’ятки архітектури різних регіонів України.
Чим вони привертають увагу? Які геометричні форми ви
помітили в їхній будові? Поясніть свою думку.
Національні музеї народної архітектури та побуту є осередками, де можна побачити українську давнину. Це
справжні скарбниці, до яких з усіх куточків нашої країни
були перевезені старовинні хати, храмові й господарські
споруди.
Скористайтесь мережею Інтернет і перегляньте відеопрезентацію
«Національний музей народної архітектури та побуту України у Пирогові». Що в ній вам сподобалося найбільше?
Основним видом народної архітектури є житло. Уважно
розгляньте світлини традиційних українських хат різних
регіонів України. Чим вони схожі та чим відрізняються?
Як прикрашали оселі ззовні та всередині?
Оберіть пам’ятку архітектури на свій розсуд та виконайте
її малюнок кольоровими олівцями або фарбами. Передайте характерні особливості її будови, продумайте оточення.
Доберіть кольори відповідно до пори року і часу доби,
які хочете зобразити.
Зробіть світлини пам’яток архітектури, які є у вашій місцевості. Разом із друзями/подругами оформіть виставку
«Мій рідний край» та запросіть на неї рідних.
 
###074###
 
Мультфільми
Чи можливо уявити мультфільми без музики? Музична мова дає характеристику кожному мультиплікаційному персонажу. За музичними темами, навіть не дивлячись мультфільм, можна відгадати його назву.
Послухайте пісні Карлсона з мульфільму «Карлсон, який живе на даху», саундтрек до мультфільму «Микита Кожум’яка», де пісня буде зовсім іншою за характером.
Скористайтесь мережею Інтернет. Перегляньте першу серію мультсеріалу «Чарівний горох», де українська народна музика буде звучати упродовж усього мультфільму.
Саундтрек — це звукове оформлення фільму або мультфільму.
Весела пісня Наталії Май «Що таке щастя?» подарує вам
гарний настрій. Співайте її з танцювальними рухами.

Що таке щастя?
Музика і вірші Н. Май
Нумо разом з нами! О, є!
Плещемо руками! О, є!
Нумо разом з нами
Пісню починай!
Ва-па-ру, ау-пу!
Нумо разом з нами! О, є!
Щирими серцями! О, є!
Всім хорошим людям
Щастя побажай!
Приспів:
А що таке щастя?
То небо блакитне,
То зоряні ночі
І синя ріка!
А що таке щастя?
То друзі і рідні,
То мамині очі
 Приспів виконуйте двічі. І тата рука!

Художники-мультиплікатори створили з великою любов’ю багато цікавих мультфільмів. Зміст та сюжети зрозумілі, вони вчать співчувати, формують уявлення про добро і зло, про хороше і погане.
Розгляньте твори Марії Примаченко. Зверніть увагу на стилізацію елементів композиції та їхнє оздоблення. Визначте, якими кольорами художниця виконувала твори: локальними чи умовними. Згадайте, яка різниця між цими кольорами.
Виконайте декоративну сюжетну композицію за мотивами творчості Марії Примаченко. Розкажіть про цікаві події з вашого шкільного життя. Зображення всіх елементів робіть стилізованими та узагальненими.
Що, на вашу думку, визначає неповторність та дивовижність творчості Марії Примаченко? Зверніть увагу на ритмічне розташування елементів композиції та орнаментів.
Скористайтесь мережею Інтернет та подивіться мультфільм «Літа мої», створений за мотивами творчості Примаченко.
  
###075###
 
Літо зустрічаймо!

Незабаром літо! Таке довгоочікуване, радісне й дивовижне! Небо дивовижно синє, бездонне. Віє запашною свіжістю. Легкий вітерець віє свіжістю, розносить неповторні аромати трав і квітів. Птахи весело виспівують свої незвичайні, не схожі одна на одну пісні.
Прослухайте чудовий твір сучасного італійського композитора Енніо Морріконе «Зелене листя літа», де музичною мовою описується краса цієї пори року.
Заспівайте пісні, які вам найбільше сподобались. Під час співу акомпануйте собі на музичних інструментах та виконуйте танцювальні рухи.
Пограйте з однокласниками/однокласницями в гру «Музичний капелюшок».
Українська земля славиться природною красою, має унікальні місця з багатою історією. Це справжній скарб, наша гордість і надбання. Подорожуючи Батьківщиною, ми відкриємо для себе багато нового і цікавого.
Ви вже знайомі з різними техніками роботи аквареллю. Техніку «по-сухому» використовують, якщо потрібно чітко передати форму предметів або виконати їхні деталі.
Техніка «по-вологому» допомагає досягти м’якості контурів і колірних переходів.
Розгляньте твори художниці та художника. У них відчувається любов до рідної землі, радість спілкування з природою. Чудові спогади, якими вони поділились із нами.
Виконайте творчу роботу «Літо» за уявою. Особливу увагу звертайте на композиційний центр. Головне доцільно розміщувати на передньому плані. Передайте глибину простору другорядними елементами композиції. Оберіть техніку роботи аквареллю відповідно до вашого задуму.
Навчальний рік добігає кінця. Ваш досвід поповнився новими мистецькими знаннями та вміннями. Тож напередодні канікул організуйте в класі виставку своїх творчих робіт або концерт, на якому виконайте свої улюблені пісенні твори. Придумайте цікаві вікторини та ігри, що дозволять вам проявити свої здібності.
 
###076###
 
ЗИМОВИЙ ДИВОСВІТ

Прикметник як частина мови
1. Прочитай заголовок. Подумай, про що буде розповідатися в
оповіданні.
Пастух рогатий...
Вийшла Катруся ввечері погуляти. А надворі сніг, а
надворі мороз, і такий пекучий, що в Катрусі щоки
почервоніли, як яблучка. Взяла вона саночки. Почала з гірки
спускатися. Ще червоніші щоки стали в Катрусі. Очі
блискотять. Пара з рота клубком вилітає. Гарно!
Спинилася відпочити. На
небо глянула й задивилася.
Все небо синє-синє, аж
темне, і на ньому без кінця і краю
зірок насипано. А між ними ясний
ріжок молодого місяця.
Аж тут Юрчик вискочив з
двору. Кричить:
— Гей, Катрусе, це ти?!
— Я.
— Що ти робиш?
— Загадки пригадую.
— Загадки пригадуєш? — Юрчик підбіг до Катрусі,
глянув на неї і спитав: — А яку ти вже пригадала?
— А ось яку, — відповіла Катруся. — Пам’ятаєш,
бабуся загадувала: поле не міряне, вівці не лічені, пастух
рогатий?
Але Юрчик не був тоді дома, як бабуся цю загадку
загадувала, то й не знав, як її відгадати. Насупився. Пальця
до лоба приклав.
Думає, думає, а відповіді не знає.
Іван Сенченко
Що робили діти надворі? Якими ти уявляєш Катрусю та Юрчика?
Як автор описує небо? Прочитай.
Складіть свої загадки, запропонуйте сусіду/сусідці по парті їх відгадати.
  
###077###
 
Прикметник як частина мови
Розглянь ілюстрацію. Подумай, про що буде розповідатися у вірші.
Босо-взутий сніговик
Взувши правий черевик, Того є,
йшов по лісу сніговик: і сього є,
трохи босим, кожен хвалить щось своє,
трохи взутим тільки лівих черевиків
сніговик ходити звик. аніхто не продає.
В місто видибав: Правий зняв —
— Овва! і на льоду
Черевиків треба два! взув на ліву до ладу́.
Трохи босих, — Я до міста йшов у пра́вім,
трохи взутих а назад у лівім йду!
в місті сла́внім не бува. Скільки клунків! А валіз!
Позаходив до крамниць, У маршрутку ледь уліз,
накупив собі дрібниць: в право-лівім черевику
від смішного хула-хупа вправо-вліво —
до пахучих полуниць. та й у ліс!
Олеся Мамчич
Яка пригода трапилася зі сніговиком?
Що він собі купив? Прочитай.
Реклама — це інформація про товари, послуги,
видовища, подана з метою привернення уваги до них.
Комерційна реклама — це інформація, розповсюдження якої має на меті отримання прибутку.
Соціальна реклама — це інформація, спрямована на
досягнення суспільно корисних цілей, поширення якої не
передбачає отримання матеріального прибутку.
Чим відрізняється соціальна реклама від комерційної?
Розглянь ілюстрацію на с. 9, знайди там зображену рекламу. Визнач її вид.
  
###078###
 
Прочитай вірш. Спиши.
Срібні дерева
Срібні дерева, в срібних заметах
срібне гілля, срібні стежки.
сріблом пухнастим Срібний-пресрібний
вкрита земля. ліс приберіг
Срібні у синьому небі білочці срібній
хмарки, срібний горіх.
Леонід Первомайський
 Підкресли іменники й пов’язані з ними прикметники.
 Обведи слова, вжиті в переносному значенні.


12

Зв’язок прикметників з іменниками
Прочитай щедрівку. Визнач тему і головну думку твору.
Щедрик
Щедрик, щедрик, щедрівочка,
Прилетіла ластівочка,
Стала собі щебетати,
Господаря викликати:
— Вийди, вийди, господарю,
Подивися на кошару,
Там овечки покотились,
А ягнички народились.
В тебе товар весь хороший,
Будеш мати мірку грошей.
Хоч не гроші, то полова1,
В тебе жінка чорноброва.
Щедрик, щедрик, щедрівочка,
Прилетіла ластівочка.
На які свята щедрують?
Які щедрівки ти знаєш?
Чи доводилося тобі щедрувати?
Вивчи щедрівку напам’ять.
Дізнайся більше про святкування новорічно-різдвяних свят. Для цього прочитай текст рубрики «Це цікаво».
Порівняй малюнок і текст щедрівки. Що не так зображено на малюнку?
Наші предки в різний час святкували Новий рік: першого березня, першого вересня і в січні — два рази: першого та чотирнадцятого числа. Події, описані в «Щедрику», відбувалися тоді, коли вони відзначали це свято 1 березня. Уважалося, що пробудження
природи і є початком відліку часу.
Полова — 1) відходи при обмолочуванні й очищуванні зерна;
2) щось таке, що не має значення.
 
 
###079###
 
За заголовком передбач, про що буде розповідатися в оповіданні.
Ґуля
От і зима прийшла. Випав сніг. Міцно скували землю морози.
Розчистили хлопчаки у дворі майданчик від снігу, залили водою — замерзла вона. Добра ковзанка вийшла!
Саме Юркові ковзани батько приніс — гарні такі, блискучі. Пригвинтив Юрко швиденько їх до черевиків, спустився по сходах, тримаючись за поруччя, і по снігу — до
ковзанки.
А у дворі вже дітей повно-повнісінько. Хто на ковзанах катається, хто просто так стоїть, хто в сніжки грається. Радий Юрко, що в нього нові ковзани. Та тільки ступив
на лід — одразу і впав.
Сміються з нього дівчатка:
— Дивіться, Юрко на руках катається!
Прикро стало Юркові, що не вміє він кататись. Підвівся неквапливо, обтрусив сніг і
знову поїхав — і знову впав.
Та так невдало, що добру ґулю на лобі набив. І таку ж болючу!
А дівчатка бачать, що він от-от заплаче, і ще дужче регочуть.
Під’їхав до Юрка третьокласник Миколка.
— Ого, яку набив! — сміється. — Це перша?
Насупився Юрко, мовчить. Кому ж приємно, коли з тебе глузують? Навіть додому вирішив іти. А Миколка каже:
— То нічого, у мене теж є. Дивись.
І він зсунув шапку на потилицю. На його лобі красувалася здорова ґуля. Куди Юрковій ґулі до неї!
— А тобі не болить? — тихо спитав Юрко.
— От іще! — весело пхикнув Миколка.
Юрко поторкав свою ґулю, і йому здалося, що вона не така вже й велика, навіть боліти стала менше. Він нахилився, зав’язав міцніше шнурок на черевику і знову ступив на лід...
Чомусь і дівчатка принишкли, перестали сміятися з нього. І хоч у цей день Юрко ще не один раз падав, вони навіть похвалили його. Так чи не так?
Олег Буцень
Чому Юркові стало прикро?
Як Миколка заспокоїв хлопчика? Прочитай.
Визнач тему і головну думку оповідання.
Чи схвалюєш ти поведінку дівчаток? Свою думку обґрунтуй.
 
###080###
 
Прочитай, користуючись позначками.

Колиска серед снігу
Недарма один з місяців року називається лютим. Навіть тоді, коли заметілі стихають, і в лісі стає тихопретихо, морози не спадають.
Трісь-трісь! Трісь-трісь! — тільки й чути довкола. То дерева, великі й малі, тріщать на холоді.
І птаство, і дрібні й великі звірі туляться тоді до людських осель, шукаючи і захистку, і порятунку від голоду та холоду. 
А у невеличких пташок клестів виводяться в цей час пташенята! Еге ж дивно? Так, але придивіться лишень до їхніх гніздечок. Вони ж неабиякі. Зроблені з паличок, а потім обшиті мохом, шерстю і пір’ям. Вітер не продимає таку хатинку, а щоб і дощ чи сніг не потрапляли до неї, клести влаштовують житло під розлогою ялиною. От вам і дах! У
такій хатинці пташенята почувають себе у безпеці, а за «батареї опалення» — мамині й татові крильця.
— А чому, — скажете ви, — клести надумали виводити пташенят узимку, навіщо їм здалося отак суворо випробувати своїх дітей? Чи не краще було б вивести їх улітку?
У тім-то й річ, що для клестів найбільше їжі взимку. Недаремно-бо їх називають ще й шишкарями: адже найдужче смакує клестам насіння ялини, сосни та інших хвойних дерев, що визріває восени й тримається на гіллі аж до весни. Отим насінням і годують шишкарі своїх пташенят.
Анатолій Давидов
У яких птахів виводяться дітки в лютому? Чому?
Яке гніздечко будує шишкар? Прочитай.
 
###081###
 
Зайці
— А мороз аж сміється, такий міцний, — розказував
батько, вернувшись додому. — Ішов я через леваду, а заєць
вискочив просто з-під ніг, і якби хоч злякався, якби дременув,
а то ледь-ледь чеберяє лапами, хоч за вуха хапай. Тепер у
полі все завіяно снігом, то зайці до села внадилися — на
городах та в садках їм легше прогодуватися. Це ж можуть і
молоді яблуні в нас пообгризати.
Василько глянув крізь шибку на засніжений садок,
одягнув кожушок, озув биті валянки — й надвір. Поки йшов
до погреба, мороз веселенько так і
співає під ногами.
У погребі Василько набрав
моркви, з капусти наздирав листків і
побрів городом до саду. Під
стовбурами молодих яблунь він клав де
морквину, а де капустяне листя. І радів:
уночі зайці не стануть обгризати кору
на деревах, матимуть смачнішу поживу.
Зосталося іще трохи моркви, то Василько перейшов до
сусіднього садка.
Та тут під грушею хтось уже поклав моркву. А також
майстерно прилаштував дротяне сильце. Василько, гамуючи
хвилювання, відв’язав мудру пастку і шпурнув її подалі в
дерезу...
А вранці сусід, прокидаючи від хати до воріт стежку,
розказував Васильковому батькові:
— Ох і зайці у нас цієї зими! І, мабуть, здорові, бо
вчора зірвали у мене біля груші пастку. А слідів не
лишилося. За ніч усе снігом замело.
Василько прислухався до їхньої розмови. Він
прив’язував шматочок сала на калині — для синичок — і
хитро всміхався.
Євген Гуцало
Як Василько піклувався про молоді яблуньки?
Знайди в тексті й прочитай, як хлопчик врятував зайців.
Підбери й запиши прикметники до іменників. Визнач число іменників. За числом іменника визнач число прикметника. Надпиши. Познач закінчення.
 
###082###
 
Прочитай оповідання.
Горбатенька дівчинка
Другий клас розв’язував задачу. Тридцять п’ять учнів схилилися над зошитами. Коли це у двері хтось тихо постукав. 
— Будь ласка, відчини двері й подивись, хто там стукає, — мовить учитель.
Чорноокий хлопчик, що сидів за першою партою, живенько відчинив двері. До класу зайшов директор школи з маленькою дівчинкою. Тридцять п’ять пар очей впилися в
незнайому дівчинку.
Вона була горбатенька.
Учитель затамував подих і повернувся обличчям до класу. Він дивився у вічі пустотливих школярів і мовчки благав: хай не побачить дівчинка у ваших очах ні подиву, ні насмішки.
— Цю дівчинку кличуть Олею, — каже директор. — Вона здалеку приїхала до нас. Хто поступиться їй місцем на першій парті? Бачите, яка вона маленька?
У їхніх очах була тільки цікавість. Вони дивилися на незнайому дівчинку й лагідно всміхалися.
Учитель полегшено перевів дух.
Усі шість хлопчиків і дівчаток, що сиділи за передніми партами, піднесли руки.
— Я...
Тепер учитель був спокійний: клас витримав іспит.
Василь Сухомлинський
Чому вчитель хвилювався?
Який іспит витримали школярі?
Уяви себе учнем цього класу. Як би ти вчинив/вчинила на їхньому місці?
Чи знаєш ти значення слова толерантний? За потреби скористайся словником.
Обговоріть інші ситуації, у яких потрібно проявити толерантність.
Випиши з тексту прикметники з іменниками, вжиті в однині. Підкресли трискладові слова.
  
###083###
 
Родові закінчення прикметників
1. За заголовком та ілюстрацією передбач, про що буде розповідатися в оповіданні.

Переполох
Насипало снігу в лісі багато, такого пухкого снігу та білого. Ходити в лісі взимку важко людині. А на лижах куди завгодно пройдеш.
Тихо навколо в лісі, тільки поскрипує веселий морозець у стовбурах сосен, ялинок та дубів.
Скрип-скрип...
Тварини лісові не бояться снігу й морозу. Одяглися в тепле хутро звірятка, у густий пух пташки й шукають собі їжу. Під дуплом старого дуба миша собі ще влітку нірку вирила, наносила тоненьких травинок і сухого моху — зробила тепле кубельце. Спала миша, виспалась, треба піти й погуляти. Вилізла з нори, озирнулася навкруги. Тихо, очі сліпить білий сніжок. 
Засипав сніг стежечку, що миша протоптала прогулюючись. Вилізла вона на пеньок, дивиться — сухе насіннячко сюди вітер приніс. Поласувала сухим насіннячком і почала хутро своє чистити. Аж гульк — прямо над нею щось чорне й велике впало на стовбур дуба.
Перелякалася миша, бо ворогів у неї багато. Перелякалася та — шубовсть із пенька прямо в нірку. Сидить, не поворухнеться. Зраділа, що втекла від страшної халепи.
Що ж воно за страхіття впало на стовбур? Тихесенько визирнула миша з нори, роздивилася, аж то дятел прилетів жуків шукати. Це птах не страшний. У дятла дзьоб міцний і лапи, мов гачки. Чіпляється дятел за кору дерева й лазить, куди захоче, — вгору, вниз, в один бік, у другий бік. Лазить дятел весело по деревах і — стук-тук дзьобом, тук-стук...
Так і працює дятел цілісінький день — винищує шкідників, що під кору поховалися.
Олександр Копиленко
Чому лісові тварини не бояться снігу й морозу?
Чому перелякалася миша?
Спиши. Визнач рід прикметників. Виділи закінчення.
Земля — ласкава, люба, рідна,
А сонце — щире, золоте,
А небо — лагідне, погідне,
Життя — прекрасне, дороге.
А очі в мами — добрі й ніжні,
А голос — чистий і дзвінкий,
А руки — теплі і надійні,
А погляд — сонячний, ясний.
Леся Лужецька
  
###084###
 
Родові закінчення прикметників
1. Прочитай продовження оповідання.
Переполох
Побачила миша дятла — вилізла з нори. Раптом стрибнула на пеньок білка, шишка соснова в неї в лапах. Сіла білочка снідати. На мишу, на дятла позирає, шишку гризе, насіння вилущує. А хто воно там стрибає між кущами, серед сухого бур’яну? Дятел писнув тихо й замовк, білка насторожилася, а мишка вже не тікає в нору — поглянути цікаво на того великого звіра. Білка не тікає, дятел працює спокійно — значить, звір не страшний.
Та то ж заєць пухнастий шукає собі захисний куточок для відпочинку! Стрибнув до молодої дикої груші, погриз трохи кори й прямо до пенька, де мишача нора. Отут він і відпочине. Звірята не страшні зібралися. Лисицю або вовка здалеку помітять дятел та білочка. Тікатимуть вони — заєць і собі пострибає, не наздоженуть.
Не знав заєць, що його слідом давно вже лисиця йде та стежить за ним.
Вирив собі ямку під пеньком заєць і ліг, задрімав.
Тепло йому у своєму хутрі в затишку лежати. Коло нього миша прогулюється, шукає поживи.
А лисиця здалеку побачила білочку й дятла. Присіла тихенько. Бо знає — сполохають зайця, тільки почне вона наближатися до пенька. Не впіймає тоді прудкого зайця.
Сидить лисиця й чекає.
Тихо навколо в лісі.
Аж ось зарипів сніг здалеку, зашелестів сухий бур’ян, об дерево вдарилася гілка. Розмову чути.
Усі звірі кинулися врозтіч. А миша залізла в нірку й сидить. Сидить і боїться визирнути.
Це ми з Василем у ліс прийшли й наробили переполоху...
Роздивилися ми з Василем сліди на снігу й зрозуміли все, про що оце вам і розповіли.
Олександр Копиленко
Кого зустріла мишка біля пенька?
Хто налякав тварин? Прочитай.
Склади план до тексту. Перекажи оповідання.
З уроків «Я досліджую світ» пригадай, як різні дикі тварини живуть узимку.
  
###085###
 
Відмінювання прикметників
1. За назвою твору та ілюстрацією спробуй здогадатися, про що в ньому буде розповідатися.
Зимова купальниця
У засніженому сосновому лісі одноманітно дзюрчить струмок. Під його акомпанемент затягнула свою пісеньку пташка. Дивно чути взимку її дзвінкий голос. А ось і сама співачка. Здаля примітна її рудувато-бура голівка, шия, спина, біле горлечко.
Це оляпка, або водяний горобець.
Закінчивши трель, пташка скочила на край вимоїни і пірнула в крижану воду. У такий мороз задумала купатись!
Минуло з пів хвилини, і оляпка, мов нічого й не було, виплигнула на корінь, що повис над водою.
Оляпка — зимова купальниця — не заради насолоди у крижану воду пірнає: на дні гірських струмків вона добуває личинок і водяних комах. Комахоїдним птахам важко взимку знайти собі їжу. Тому більшість із них відлітає на південь. А оляпці не страшні зимою ні холод, ні голод. Селяться ці пташки на берегах бурхливих гірських річок і струмків. В Україні оляпки є в Карпатах. Узимку вони залітають і в інші області.
Цікаво буває спостерігати, як ця пташка пірнає в ополонку, біжить по дну струмка, чіпляючись кігтиками за камінці, і швидко визбирує дзьобом комах та їхніх личинок.
Пір’я оляпки змащене жиром і у воді не намокає. Дрібненькі пухирці повітря вкривають усе тіло пташки, і в прозорій воді вона блищить, наче посріблена.
У воді ця пташка рятується й від ворогів. Поженеться за нею яструб — вона у воду. А хижак, піймавши облизня, полетить далі. Вирине оляпка й заспіває серед снігових заметів веселу пісеньку.
Володимир Пархоменко
Що нового ти дізнався/дізналася про водяного горобця?
Знайди в тексті й прочитай про те, де водяться ці пернаті.
Прочитайте текст у парах. Поставте одне одному запитання за змістом тексту.
 
###086###
 
Аналіз прикметника як частини мови
1. За назвою твору спробуй здогадатися, про що в ньому буде розповідатися.

Дмитриків страх
Що на світі найстрашніше? Для Дмитрика — темрява.
Він навіть з татом у темній кімнаті боїться сидіти. І засинає завжди при світлі. Лихо та й годі! Був би Дмитрик дівчинкою — то ще б пів біди. Соромно! Але що вдієш? Страх — сильніший.
До яких тільки хитрощів не вдавалися тато з мамою, щоб привчити Дмитрика до темряви, щоб він перестав її боятися. Але нічого не допомагало, хоробрішим хлопчик не став. Навіть якби йому й пообіцяли іграшки з усього світу — не треба їх Дмитрикові. Нічого йому не треба, аби лише в темряві не лишали, аби світло завжди було.
— Хто принесе мені з сусідньої кімнати окуляри, тому я щось подарую, — звертався дідусь до Дмитрика і його двоюрідного братика Грицька. 
Про що ти дізнався/дізналася? Про що далі буде розповідатися?
У Дмитрика аж дух перехопило, коли уявив собі, що матиме іграшкову залізницю. І так захотілося, щоб дідусь подарував йому саме залізницю. Але в сусідній кімнаті
вимкнуте світло... Грицько ж приніс окуляри, ще й боягузом Дмитрика обізвав. Добре, що дідусь у них хороший, усе розуміє.
— Беріть, обом дарую, — сказав. — Грайтеся.
Якось, коли Дмитрик з братиком гралися на подвір’ї, їм здалося, що начебто хтось плаче. Прислухалися. Справді, чувся тихесенький плач. Але де, звідки?
— Це у підвалі, — першим здогадався Грицько.
— Наче Софійка, — по голосу впізнав Дмитрик сусідську дівчинку.
— І чого це вона туди забралася? — дивуються обидва. Що ж робити?
Про що ти дізнався/дізналася? Про що далі буде розповідатися?
Чого найбільше боявся Дмитрик?
Чому Грицько обізвав Дмитрика боягузом?
Випиши з тексту прикметники, проаналізуй за схемою (див. форзац).
Спиши і відгадай загадку. Розкрий роль прикметників у мовленні.
Шубка з сірого пушку, Хоч маленька ця пташина,
Скаче в жовтім фартушку, Та корисна трудівниця.
Чорний шарфик та шапчина,
Підкресли прикметники. Проаналізуй за схемою два прикметники.
 
###087###
 
Закріплення вивченого про прикметник як частину мови
1. Прочитай продовження оповідання.
Дмитриків страх
Постояли біля причинених дверей. Зазирнули по черзі до підвалу. Дмитрик одразу ж і відсахнувся — темно. А Грицько погукав Софійку. Вона притихла, але за хвилину ще дужче розплакалася.
— Треба їй допомогти, — Дмитрик з надією дивиться на свого хороброго братика.
Але Грицько відмовився йти до підвалу.
— Там жаби.
Дмитрик аж зіщулився, уявивши, як лячно дівчинці.
— Хіба тобі не шкода Софійки?
— Шкода, — Грицько набурмосився.
— Але все одно не піду. Чого вона туди полізла? Незабаром бабуся з магазину прийде, почекаємо її.
— Але ж Софійці там страшно!
— Сам іди, коли такий хитрий.
Боягуз! Ходімо краще в залізницю гратися.
Дмитрик лишився біля підвалу сам.
Він би пішов услід за Грицьком, але Софійка плакала так жалібно!
Хлопчик широко розчинив двері. Став на сходинку, потім ще на одну. І так, сходинка за сходинкою, вмовляючи себе, ступав у темряву.
— Не бійся, Софійко, я йду до тебе. Не плач.
А Софійка потрапила до підвалу зовсім випадково.
Вона йшла до хлопчиків погратися. Побачила кошеня.
Дівчинці заманулося його погладити. Кошеня шмигнуло до
підвалу, дівчинка — за ним. Потім кошеня кудись пропало, а вітер, як на зло, ще й двері причинив.
Софійка, звісно, налякалася, забилася в куток.
Дмитрик відшукав Софійку в темряві, взяв за руку. У підвалі було дуже темно. І не знати, хто більше боявся: хлопчик чи дівчинка.
Софійка була дуже вдячна своєму рятівникові. А він, щоб приховати свій страх, заспокоював її і щиро заздрив своєму хороброму братикові.
Не знав Дмитрик, що не той хоробрий, хто нічого не боїться, а той, хто вміє подолати страх.
Василь Слапчук
Чому Грицько відмовився йти до підвалу?
Як Дмитрик подолав свій страх?
Чи насправді Дмитрик був боягузом? Визнач головну думку твору.
Знайди в тексті і прочитай діалог.
Склади план до тексту. Перекажи оповідання.
Охарактеризуй вчинки героїв твору.
Позитивне мислення. Продовж речення. Дмитрик боявся, але …
3. Користуючись словником, випиши три прикметникисиноніми і три прикметники-антоніми на букву К.
4. Знайди слова, які заховалися в рядку літер. Запиши їх в алфавітному порядку, надпиши рід, число і відмінок.
 
###088###
 
Зв’язок дієслова з іменником у реченні
1. Прочитай заголовок. Подумай, про що буде розповідатися в українській народній казці.
Лисиця та рак
Біжить лисичка полем. Добігає до річки, аж дивиться — рак виліз з води на камінь та клешні точить, щоб гостріші були.
— Здоров був, раче! — каже йому лисичка. — З тим днем, що сьогодні! Це ти, мабуть, до косовиці готуєшся, що клешні об камінь гостриш?
Поздоровкався рак та й каже.
— Я клешнями роблю те, що ти зубами; так треба, щоб гостріші були.
А лисичка тоді йому.
— Тепер я бачу, чого з тебе люди сміються, розказуючи, як ти сім літ по воду ходив, та й ту на порозі розлив! Як його ходити у світі, коли на ногах зуби? Признайся, що таки правду люди говорять про тебе!
— Може, колись теє й правдою було, та тепер брехнею стало! Ось коли хочеш, то давай побіжимо наввипередки. Я тобі ще на один скок уперед ходу дам. Біжімо до тієї осички, що стоїть онде на узліссі.
— Як так, то й так, — каже лисиця.
Повернулася до лісу, стала на один скок уперед проти рака та й дожидає, коли той звелить бігти. А рак, учепившись клешнями за лисиччиного хвоста, підібгав усі вісім своїх ніг та й гукнув.
— Но!
От лисичка і подалася вподовж поля. Добігає до осики, повернулася, щоб подивитись, а де той рак чимчикує, аж чує позад себе.
— Та й забарилася ти, лисичко! Я вже і на осику лазив, усе визирав, чи скоро ти прибіжиш.
Дуже здивувалася лисичка, аж рота роззявила. 
— Чи то ж видано! — каже.
І більш не сміялася з рака.
Що викликало суперечку між лисичкою та раком?
Як рак перехитрив лисичку?
Підготуйся і прочитай діалог.
Порівняй малюнок із текстом.
Перекажи казку.
Створи комікси за сюжетом казки.
 
###089###
 
Зв’язок дієслова з іменником у реченні
1. Прочитай українську народну казку.
Хліб і золото
Пекли в пекарні хліб. Одна паляниця впала й покотилася дорогою. Прикотилась до воріт пана. Почала у двері стукати й говорить:
— Прийміть мене до себе! Завжди будете ситі.
— У нас калачів досить, — відказав пан.
Покотилась паляниця до воріт бідняка. Там гралися діти. Побачили вони паляницю, підняли її і почали обнімати та цілувати. Поклали на стіл і стали їсти. З’їли майже все, залишивши лиш маленький шматочок, а з нього виріс цілий хлібець.
Одного разу відірвалося з високої гори золото. Покотилося золото до хати бідняка і просить, щоб його прийняли. Вийшов бідняк подивився і каже:
— Ні, не треба нам тебе — ми вже маємо що їсти.
Покотилося золото далі й зупинилося перед палацом. І пан взяв те золото. З того часу його діти почали погано вчитися в школі, панська земля перестала родити, худобина множитися, а слуга, що не робив, — усе було погано.
Не стало в пана хліба. Як він не шкодував, а взяв шматок золота і поніс до бідняка, щоб поміняти на хліб.
Бідняк не взяв золота, а відрізав половину хлібини панові, половину залишив собі. З окрайця в бідняка виросла нова хлібина. З окрайця в пана хлібина не виросла...
Яка пригода трапилася з паляницею?
Чому в пана не виросла хлібина?
Спробуй описати пана і бідняка.
Порівняй поведінку персонажів казки.
Дискусія. Я схвалюю/не схвалюю поведінку пана/бідняка, тому що … .
Випиши з тексту дієслова з іменниками, які з ними зв’язані. Постав питання від іменників до дієслів.
Спиши прислів’я, вставляючи з довідки потрібні за змістом слова.
 
###090###
 
Прочитай українську народну казку.

Мудра дівчина
(скорочено)
Жили собі два брати — бідний і багатий. Якось багатий вирішив зробити ласку братові й дав йому дійну корову, щоб було молоко для дітей. Але віддав її з умовою, щоб той одробив потроху. Бідний брат одробив, а багатому стало шкода корови, зажадав він її назад. А вбогому теж шкода своєї праці — не хоче віддавати.
Пішли вони судитися до пана.
А панові не хотілося роздумувати, тому загадав він загадку братам і сказав, що корова належатиме тому, хто цю загадку відгадає: що є у світі ситніше, прудкіше, миліше над усе?
Багач вирішив, що це панські кабани, хорти та гроші, а бідний, не знайшовши відгадки, зажурився.
Допомогла йому дочка Маруся. Вона сказала, що це земля-мати, думка та сон.
Так брати наступного дня й сказали панові. А той, як дізнався, що проста дівчина допомогла батькові відгадати його загадку, дуже розсердився й вигадав нове завдання. Дав десяток варених яєць і наказав, щоб дочка бідняка посадила на них квочку і та квочка за ніч вивела б курчат, а дівчина їх вигодувала, зарізала трьох і спекла йому на сніданок.
Маруся дала батькові горщечок каші й сказала, щоб віддав його панові — хай той посіє цю кашу, виростить просо, скосить та натовче пшона, яким вона вигодує курчат, що виведуться з тих яєць.
Пан ще дужче розсердився, дав батькові стеблину льону й наказав, аби Маруся вимочила, висушила, вибила, попряла цей льон і виткала йому сто ліктів (лікоть — приблизно з пів метра) полотна.
Маруся відправила панові тоненьку гілочку й сказала, щоб той зробив із неї гребінь, гребінку та днище, на яких вона б цей льон пряла.
Хто допоміг бідному брату відгадати загадки?
Чому розсердився пан?
Які завдання дав пан Марусі? Прочитай.
Підбери і запиши антоніми до виділених у казці дієслів.
Віднови прислів’я, запиши. Підкресли дієслова-антоніми.
руйнує Згода будує дім, незгода 
а. ніж своє Краще чуже віддати, взяти. добре Краще погано їхати, ніж йти.
Усно розкрий зміст третього прислів’я, подаючи його у формі оповідання.
  
###091###
 
Прочитай продовження української народної казки.
Мудра дівчина
Тоді пан загадав, щоб Маруся прибула до нього в гості — ні пішки, ні верхи, ні боса, ні взута, ні з гостинцем, ні з порожніми руками. А як не зробить, то буде лихо!
Кмітлива дівчина одну ногу взула в драний черевик, а другу залишила босою. Піймала горобця, зайця, запрягла в санчата цапа й вирушила: однією ногою стоїть на санях, а
другою по землі ступає...
Пан, побачивши дівчину, звелів нацькувати її собаками. А Маруся випустила зайця — собаки за ним і побігли. Дає панові гостинця — горобця, а пташка — пурх! Та й вилетіла у вікно.
Саме в цей час прийшли до пана судитися двоє — не поділили лоша, яке привела котрась із кобил. Пан порадив прив’язати кобил і пустити лоша: до котрої підбіжить — та й мати. Налякане лоша взяло й побігло геть. А Маруся порадила, щоб навпаки, лоша прив’язали, а матерів повідпускали: котра підбіжить — ота й привела. Так і зробили. Побачив пан, що дівчина в усьому кмітливіша й розумніша за нього, та й відпустив її додому.
Чи всі завдання пана виконала Маруся?
Який висновок зробив пан для себе?
Які завдання виконувала мудра дівчина? Прочитай.
Намалюй словами ілюстрацію до казки і розкажи її зміст.
Випиши з казки дієслова-антоніми.
Спиши повідомлення. Підбери відповідний смайлик і намалюй його.
Веселих свят.
Я хвилююся. Зателефонуй.
Як справи?
Вітаю. Так тримати!
19 вересня у світі відзначають незвичайне свято — день народження Смайлика.
  
###092###
 
Прочитай заголовок. Подумай, про що може розповідатися в казці.
Три метелики
Були собі три метелики: один білий, другий червоний, а третій жовтий. Вони весело літали цілий день у великому саду, в сонячному світлі, перелітали з квітки на квітку, куштували медок і летіли далі.
Час їм дуже швидко минав. Вони так загралися, що й не зогляділися, що сонечко сховалося за хмари і пустився дощ.
Змокли метелики. Полетіли вони до своєї хатки, аж там біда: двері замкнені, а ключа ніде не можна знайти.
Що тут робити? За той час, що стояли перед дверима та не знали, що робити, змокли страшенно. Насилу вже крильцями ворушили.
Ледве долетіли до тюльпана, червоного з жовтими крапочками.
Попросили його захисту:
— Любий тюльпанчику, просимо тебе, відчини свій келих та сховай нас від дощу!
Леся Українка
Що робили метелики в саду?
Чому метелики не змогли потрапити до своєї хатки? Прочитай.
Щоб більше дізнатися про метеликів, перейди за посиланнями на сайтах
Тюльпан подивився на них і промовив:
— Жовтого й червоного прийму, а білий нехай зостається надворі.
Але обидва метелики, жовтий і червоний, промовили:
— Коли ти не хочеш захистити нашого братика, білого метелика, то й ми краще на дощі будемо мокнути.
Метелики смутні полетіли до білої лілеї. Попросили й її, щоб сховала їх від дощу, але вона погоджувалася прийняти тільки білого. Тоді й він промовив:
— Сам-один не хочу ховатися в тебе! Або вже разом з своїми братами десь знайдемо захист, або вже вкупі бідувати будемо.
Почуло це з-за хмар сонечко, і схотілося йому побачити тих приятелів, що так один за одного обстоювали. Продерлося крізь хмари й кинуло на метеликів своє проміння. Зараз крильцята їм висохли, і самі вони зогрілися і знов літали, танцювали й раділи, як давніш, аж до самого вечора. А як сонечко зайшло за гору, то метелики полетіли додому спати.

###093###
 
Прочитай заголовок. Подумай, про що буде розповідатися в
казці.

Музична історія
Під самісінькою стелею, в кришталевому намисті люстр, тремтячи, завмирали останні звуки музики.
— Це було прекрасно! — казали люди, залишаючи зал.
Невдовзі всі розійшлися. Пішли й музиканти. Інструменти вони дбайливо поклали у футляри й залишили на сцені. Наступного дня мав бути концерт у цьому ж залі.
Погасло світло усюди. Тільки цікавий місяць зазирав у вікно...
І раптом клацнула кришка футляра і висунулася довга мордочка франтуватого Кларнета.
— Ось ми й самі! Тра-ля-ля! — проспівав він і сів на край футляра. Блискучі кнопки на його чорному лакованому костюмі засяяли у місячному промінні, мов самоцвіти.
І відразу ж заклацали кришки інших футлярів — великих, середніх і зовсім маленьких.
— Ох, і довелося ж сьогодні попрацювати, — сказав, відсапуючись, Барабан. — Я із шкури пнувся, зате мене краще за всіх було чути. Ви помітили, як мені аплодували?
— Зовсім ні, — писнула Флейта, — найбільш аплодували мені!
— Ну, знаєте, — обурено пробасив Гелікон, що згорнувся в колесо, — це несправ-ведливо-о-о! Адже найголовнішу партію виконував я!
— Ха-ха-ха! Ви тільки послухайте, що вони кажуть, — застрибав на футлярі Кларнет, — ви тільки послухайте!
— Облиште сваритись, це нерозумно, — кокетливо вигнувши довгу шию, проспівала Перша Скрипка. — Всі прийшли заради мене. Адже на афіші написане тільки моє ім’я!
В суперечку вступили Сурми, Мідні Тарілки, Валторни.
Тільки старий Контрабас тихенько зітхнув. Він прожив на світі не один десяток років і знав, чим закінчуються такі суперечки.
Фагот спробував помирити інструменти:
— І чого ви галасуєте? Хіба річ у тому, хто головніший?
Але на його добродушне бурчання ніхто навіть уваги не звернув. Інструменти лементували, аж поки не похрипли. І кожен з них потихеньку вирішив, що в наступному
концерті покаже себе, доведе, хто в оркестрі найголовніший.
Увечері гарно вбрані, усміхнені люди прийшли в осяяний вогнями зал. Пролунав третій дзвоник. На сцену вийшов артист і назвав твір великого композитора. Люди
завмерли чекаючи...
Диригент дав знак Скрипкам. От зараз вони почнуть мелодію, яка вже понад сто років хвилює людські серця. Але що це?
 
###094###
 
Прочитай текст.
Коза-дереза
Дитяча комічна опера на одну дію
Дійові особи:
1. Коза-дереза. 5. Рак-неборак.
2. Дід. 6. Вовчик-братик.
3. Лисичка-сестричка. 7. Ведмідь-товстолап.
4. Зайчик-лапанчик.
Дія відбувається в лісі, коло лисиччиної нори під дубом.
Хор Коза
У Києві на базарі Ой я, діду, не пила,
Люди козу продавали, Я голодна була.
А дід козу полюбив, Бігла я через гребельку,
Аж три копи заплатив. Та випила водиці крапельку
Поклав кізоньку на віз Ой бігла я через місточок
Та й додому привіз. Та вхопила кленовий листочок.
«Гляди, бабо, козу, Тільки пила, тільки й їла.
Що купив я на торзі».
Баба козу шанувала, Хор
Пасла добре, напувала, Розсердився старий дід,
А коза навісна Свою бабу побив,
Ще й жаліться пішла… А козу-дерезу
Сам на пашу повів.
Дід Не впізнала коза
Козуню моя люба! Старенького діда.
Козуню моя мила! Як прибігла додомоньку,
Чи пила ти, Сидить дід, обіда.
А чи їла?
Дід Хор
Козуню моя люба! Гм! Гм!
Козуню моя мила! Розсердився старий дід
Чи пила ж ти, На козу брехливу,
Чи ти їла? Узяв ніж, прив’язав
Дерезу до хліву.
Коза Черкнув дід по козі,
Ой я, діду, дідусеньку, Та ніж уломився,
Не пила й не їла, Зосталася коза жива,
Бо ота лиха личина А бік облупився.
Мене не гляділа! Ой пішов старий дід
Ножика шукати, —
Коза — скік! Коза — смик!
Та й ну утікати!
Дніпрова Чайка
Назви персонажів казки.
Чому коза втекла від діда?
Знайди і прочитай, як бабуся доглядала за козою. 
 
###095###
 
Прочитай французьку народну казку. Добери до неї інший заголовок.
Лисиця і куріпка
Побачила якось на узліссі лисиця сіру куріпку та й питає:
— Скажи-но, куріпонько, як це ти примудряєшся вдень спати?
— А так собі. Сховаю голівку під крильце та й сплю. Ось подивися!
Сховала куріпка голівку під крильце. А лисиці того тільки й треба.
Стрибнула вона до куріпки, вхопила її за крильце та й помчала геть.
Коли лисиця пробігала понад річкою, побачили її пралі й загукали:
— Ви гляньте! Ви тільки гляньте! Лисиця тягне куріпку!
— Що воно за нахаби тут живуть! І не соромно їм пхати носа в чужі справи? — тихенько сказала куріпка.
«Справді, хіба це їх обходить?» — подумала лисиця, і закортіло їй вилаяти праль. Розціпила вона зуби. Та не встигла слова мовити — куріпка шасть у неї з пащі! Злетіла вгору і на дубовій гілці вмостилася.
— Гай-гай! Ніколи не слід базікати на вітер! — мовила лисиця.
Усміхнулася куріпка та й відказує:
— Правду кажеш, лисичко! А вже спати лягати раніше пори — і поготів!
 Назви персонажів казки. Якими ти їх уявляєш?
 Як куріпка перехитрила лисицю? Прочитай.
 Склади і запиши план до тексту.
 Перекажи казку. 
 
###096###
 
Прочитай заголовок австралійської народної казки. Подумай, про що в ній буде розповідатися.
Чому кенгуру стрибає
У давню давнину, за казкових часів, кенгуру ходив на чотирьох ногах, як і решта тварин. Він не стрибав так, як тепер, зате вмів дуже швидко бігати.
Кенгуру був соромливий і жив сам собі. Удень він зазвичай лежав у затінку дерев, а вночі виходив у степ пастися.
Якось, коли він спав під деревом, сталася страшна пожежа — зайнявся буш (так називаються австралійські ліси з низькорослих дерев і чагарів упереміш з високою травою).
Кенгуру прокинувся і метнувся тікати, але вогонь наздогнав його.
Він біг крізь полум’я і дуже пообпікав передні лапи. Вони зробились набагато менші й почорніли. Кенгуру більше не міг бігти, а вогонь підступав з усіх боків.
Кенгуру дуже злякався, побачивши, у якій він небезпеці. Він вирішив спробувати бігти на двох міцних задніх лапах і з допомогою довгого хвоста. І кенгуру пострибав. Дострибав до самого вогню, а тоді стрибнув якнайвище й перескочив полум’я.
Отак і стрибав він, поки врятувався від пожежі. Однак коли спробував знову побігти на чотирьох ногах, то побачив, що не може. Отож довелось йому знов стрибати. І так він стрибає ще й тепер.
А коли ви поглянете на його передні лапи, то побачите, що вони в нього чорні — там, де кенгуру пообпікав їх за давніх-давніх часів.
Переклад Олега Ткачова
Яка пригода трапилася із кенгуру?
Як кенгуру врятувався? Прочитай.
 
###097###
 
Прочитай заголовок казки. Подумай, про що в ній буде
розповідатися.
Червона Шапочка
Жила колись в одному селі
маленька дівчинка та така красуня,
що кращої за неї, мабуть, ніхто й
ніде не бачив. Мати любила її до
нестями, а бабуся ще більше.
Добра бабуся пошила для
внучки гарненьку червону шапочку,
яка була їй так до лиця, що дівчинку
всі почали звати Червона Шапочка.
Якось мати спекла пиріг та й
каже дочці:
— Піди до бабусі, довідайся, як
вона поживає, бо мені передавали,
що вона нездужає. Віднеси їй пиріг і цей горщечок масла.
Червона Шапочка хутенько зібралася й подалась у
сусіднє село до бабусі.
Йде вона неквапно густим лісом, коли раптом назустріч
їй сірий вовк.
Йому страшенно захотілося з’їсти дівчинку, але він не
наважився цього зробити, бо бачив, що поблизу працювали
лісоруби.
От вовк і питає, куди вона йде.
Бідолашна дівчинка не знала, як небезпечно
зупинятися в лісі і слухати теревені вовка, а тому, не
думаючи ні про що погане, відповіла:
— Я йду навідати бабусю й несу
їй пиріг та горщечок масла, які
передала матуся.
— А чи далеко живе бабуся? —
питає вовк.
— Авжеж, дуже далеко, —
відповідає Червона Шапочка, — он за
тим вітряком, бачите, в хатинці край
села.
— Гаразд, — каже вовк, — я теж
до неї навідаюсь. Я подамся ось цією
стежкою, а ти прямуй он тією.
Побачимо, хто з нас швидше прийде
до бабусі.
І вовк щосили побіг найкоротшою стежкою.
А дівчинка пішла по шляху, який був набагато довший,
та ще й дорогою збирала горіхи, ганялася за метеликами і
рвала для бабусі квіти.
Не пройшла вона й пів дороги, а вовк уже добіг до
бабусиної хатинки й постукав у двері: «Тут-тук».
— Хто там? — спитала бабуся.
— Це ваша внучка, Червона Шапочка, — відповів вовк,
змінивши свій грубий голос. — Я принесла вам пиріг і
горщечок масла. Це вам матуся передала.
 
###098###
 
Прочитай казку.
П’ятеро з одного стручка
П’ять маленьких горошин жили в одному стручку. Вони були зелені, і стручок теж зелений, і тому вони були певні, що весь світ зелений, і це було цілком правильно! Стручок ріс, і горошини росли також. Вони добре пристосувалися до своєї квартири — сиділи прямісінько в один рядок одна за одною.
Сонце світило на стручок і гріло його, дощ обмивав і робив його чистим. Всередині було дуже затишно — удень світло, уночі — темно, як і повинно бути. Горошини все росли та й росли і все більше та більше думали, — треба ж було робити що-небудь!
— Чи я назавжди залишуся тут сидіти? — спитала одна. — Так можна й затверднути від довгого сидіння! Мені здається, за нашим житлом є щось особливе. У мене таке передчуття!
Минали тижні. Горошини пожовкли, і стручок теж пожовк.
— Весь світ жовкне, — казали вони, — і це було знову ж таки цілком правильно.
Одного дня горошини почули, як їх щось штовхнуло в стручку. Стручок зірвали людські руки, і горошини потрапили з багатьма своїми товаришами в кишеню.
— Ну, ми швидко будемо на волі! — казали вони і чекали, що буде потім.
— Хотіла б я знати, хто з нас найдалі піде, — сказала найменша горошина. — Ну, це швидко виявиться!
— Хай буде, що мусить бути! — промовила найбільша.
Трах! Стручок лопнув, і всі п’ять горошин викотилися на світле сонячне сяйво. Вони лежали на дитячій долоні.
Ганс Кристіан Андерсен
Переклад Оксани Іваненко
Як жилося горошинам у стручку?
Прочитай, як змінився стручок із часом. 
Маленький хлопчик міцно тримав їх і казав, що вони саме згодяться для його пугача. І зразу ж він всунув у нього горошину і вистрілив у повітря.
— Я лечу в далекий світ! Лови мене, хто зможе! — і з цими словами перша горошина зникла.
— Я лечу прямо на сонце! — сказала друга. — Сонце схоже на наш стручок, і це мені подобається! І вона полетіла.
— Поспимо, де не опинимось, — сказали ще дві горошини і покотились по підлозі. Але й вони потрапили в пугач.
— Хай буде, що буде! — сказала остання, коли нею вистрілили в повітря. Вона залетіла в щілину під вікно однієї кімнатки на горищі, — в м’яку землю і мох.
У кімнаті на горищі жила одна бідна жінка, що вдень ходила чистити грубки, пиляти дрова та робити іншу важку роботу. Вона була сильна і роботяща, але дуже бідна. Дома в кімнатці лежала її єдина донька — підліток, тоненька й худенька.
Вже рік як лежала вона в ліжку і не могла видужати. Хвора дівчинка лежала тихо і терпляче цілі довгі дні, поки мати ходила на заробітки.
Була весна, і якось вранці, коли мати збиралася йти, сонячне проміння пробилось крізь крихітне вікно і впало на підлогу.

 
###099###
 
Прочитай оповідання.
Великодня казка «Молоданчик»
За Прутом є село, за селом — гора, а на горі лісокперелісок, такий невеличкий, що його можна оббігти довкола. У тому лісочку живе мавка-зеленавка, мала, як і він. Взимку вона спала в сухому листячку, а поверх листя лежав сніг. Але прийшла весна, сніжок розтав, і мавка прокинулась.
— Що це дзвенить, мов чисте срібло, аж мене розбудило? Може, це ви, струмочки? — спитала вона.
— Ні, мавко. Ми дзюрчимо не перший день, але ти не будилася, — відповіли струмки.
— То, може, це ти, берізко?
— Я всю зиму дзвонила обмерзлими гілочками, — сказала берізка. — Але ти того не чула.
— Тоді, напевно, це вітер, що гуляє над горою?
— Ні, мавко, не я це. Я взимку дзвенів-свистів, мів летючими снігами, а тепер я тихий і лагідний.
— То хто ж воно? — роззирнулася мавка довкола й побачила на лужку, на узліссі, дівчаток.
Вони бігали й сміялися голосно-голосно, аж котилася луна. Адже почалися канікули, і нарешті була весна: тепле сонечко й воля гратися скільки захочеш.
— Он хто мене розбудив, — усміхнулася мавка, бо цих дівчаток вона знала від торік: Марусю, Олюсю і старшеньку Миросю.
— Скоро Великдень, — тим часом казала до менших дівчаток Мирося. — А ви ще не навчилися веснянок.
— Таки ні... — кивнули Маруся й Олюся.
— Я знаю «Молоданчика». Мене бабуся навчила, а я навчу вас!
Зірка Мензатюк
Біля якої річки відбуваються описані події?
Хто розбудив мавку? Прочитай.
Підготуйтеся до читання діалогу. Зверніть увагу на розділові знаки в кінці речень.
Перекажи текст, користуючись малюнками. 
 
###100###
 
Прочитай заголовок. Подумай, про що буде розповідатися в оповіданні.
Великдень
Ми довго чекали Великодня. Дивились на іній — уявляли білий вишневий цвіт.
Вербної неділі принесли з церкви освячену лозу.
Хльоскали нею тата, маму, братиків, сестричок — так проганяли зиму, приказуючи: «Не я б’ю, лоза б’є... За тиждень — Великдень. Недалечко червоне яєчко!» Чекали Великодня...
От урочисто у церкві задзвонили дзвони. Зійшло веселе весняне сонечко і сповістило
рясним промінням: «Христос воскрес!» Надворі розтала крига.
З’явилася зелена травиця й тихо шелестить: «Христос воскрес!»
Вмиваймось, милі хлопчики й дівчатка, і притуляймо до щічок червоне яєчко, щоб завжди бути гарними. Перехрестімося до ікони, помолімося «Отче наш» і сідаймо до святкового столу, сказавши всім, хто в хаті:
— Христос воскрес!
Пообідавши, всі виходьмо з хати, хай невидимо увійдуть до неї наші родичі, яких вже немає на білому світі, й теж покуштують великодніх страв.
Винесімо худібці та птиці крихіт свяченої паски і прокажімо:
— Христос воскрес!
Радіймо, що з воскресінням Христа настала весна, і сподіваймося, що вона принесе нам щастя.
Вітаймося з усіма, кого стрінемо, словами: «Христос воскрес!»
А як нас привітають, відповідаймо: «Воістину воскрес!»
Андрій М’ястківський
Про яке свято розповідається в оповіданні?
Які слова приказують, коли «б’ють» вербою всю родину?
Як вітаються на Великдень? Прочитай.
 
###101###
 
Прочитай заголовок. Подумай, про що буде розповідатися в
тексті.
Бджілки на розвідці
Настала весна, сонце зігнало сніг з полів; у пожовклій
торішній травичці з’явилися свіжі яскраво-зелені стеблинки;
бруньки на деревах розгорталися і
випускали молоденьке листячко.
От прокинулася й бджілка від
свого зимового сну, прочистила очиці
волохатими лапками, розбудила
подруг, і виглянули вони у віконечко —
дізнатися: чи зник уже сніг, і лід, і
холодний північний вітер?
Бачать бджілки, що сонечко
світить весело, що скрізь ясно й тепло;
вибралися вони з вулика і полетіли до
яблуньки:
— Чи нема в тебе, яблунько, чого-небудь для бідних
бджілок? Ми цілу зиму голодували.
 Про що ти дізнався/дізналася? Про що далі буде йти мова?
— Ні, — каже їм яблунька, — ви прилетіли занадто
рано; мої квіти ще заховані в бруньках. Спитайте у вишні.
Полетіли бджілки до вишні:
— Люба вишенько! Чи нема в тебе квіточки для бідних
бджілок?
— Завітайте, любоньки, завтра, — відповідає їм вишня,
— сьогодні ще нема на мені жодної відкритої квіточки, а
коли відкриються, я буду рада гостям.
Полетіли бджілки до тюльпана: заглянули в його
яскраву голівку, та не було в ній ні запаху, ні меду.
 Про що ти дізнався/дізналася? Про що далі буде йти мова?
Сумні та голодні бджілки хотіли вже додому
повертатись, коли враз побачили під кущем маленьку
темно-синю квіточку: це була фіалочка. Вона відкрила
бджілкам свою чашечку, повну запашного солодкого соку.
Наїлися, напилися бджілки і полетіли додому — радесенькі.
Костянтин Ушинський
Про кого розповідається в тексті?
Хто нагодував і напоїв бджілок?
Про яку пору року йдеться в казці? Знайди і прочитай. 
 
###102###
 
Прочитай заголовок. Подумай, про що буде розповідатися в
казці.
Лисичка і Журавель
Лисичка з Журавлем у велику приязнь зайшли, навіть
десь покумалися. От Лисичка і кличе Журавля до себе в
гості.
— Приходи, кумцю! Приходи, любочку! Чим хата
багата, тим і погощу.
Іде Журавель на прошений обід, а Лисичка наварила
кашки з молочком, розмазала тонесенько по тарілці та й
поставила перед кумом.
— Живися, кумочку, не погордуй! Сама варила.
Журавель стук-стук дзьобом — нічого не спіймав.
А Лисичка тим часом лиже та й лиже кашку, аж поки
сама все не з’їла. А коли кашки не стало, вона й мовить:
— Вибачай кумочку, більше не маю вас чим гостити.
— Спасибі й за те, — пісним голосом промовив
Журавель. — А ти б, кумонько, до мене завтра в гості
прийшла!
— Добре, кумочку, прийду, чому не прийти, — мовить
Лисичка.
На другий день приходить Лисичка, а Журавель
наварив м’яса, бурячків, фасольки, картопельки, покраяв
усе те на дрібні шматочки, зложив у високе горнятко з
вузькою шийкою та й поставив на столі перед Лисичкою.
— Живися, кумонько! Не погордуй, люба моя, —
припрошує Журавель.
Нюхає Лисичка — добра страва! Встромляє голову до
горнятка — не йде голова! Пробує лапою — годі витягнути.
Крутиться Лисичка, заскакує відси й відти довкола горнятка —
нічого не порадить. А Журавель не дармує. Дзьоб-дзьоб у
горнятко та й їсть собі шматочок за шматочком, поки всього
не виїв.
— Вибачайте, кумонько, — мовить, випорожнивши
горнятко, — чим хата багата, тим і рада, а більше на сей раз
нічого не розстарав.
Розсердилася Лисичка, навіть не подякувала за
гостину. Вона, бачите, думала, що на цілий тиждень
наїсться, а тут прийшлося додому йти, облизня спіймавши.
Відтоді й зареклася Лисичка з журавлями приязнь водити.
Іван Франко
Хто головні герої казки?
Прочитай діалог.
Склади план і перекажи казку.
Склади розповідь з виділеними словами та словом Котигорошко. 
 
###103###
 
Прочитай заголовок. Подумай, про що буде розповідатися в
оповіданні.
Подарунок для мами
Тарасикова мама — кравчиня. Вона шиє для людей одяг. Тарасик знає, що мама любить свою роботу, бо їй подобається дарувати іншим радість.
Відколи в нього народилася сестричка, мама працює вдома. До них приходить багато людей, які приносять тканину і розповідають мамі про свої маленькі мрії — нову святкову сукенку, тепле пальто або чудову блузку з мереживом. Тарасик розуміє, що мамина праця є дуже кропіткою, і тому намагається не заважати. Він тихенько сідає біля мами і спостерігає за тим, як під її руками звичайний відріз тканини перетворюється на нову річ. Іноді за роботою мама наспівує своїх улюблених пісень, яких навчилася від бабці. Каже, що вони допомагають їй залишатися спокійною і неквапливою. 
Завершивши роботу, мама доручає Тарасикові позбирати в мішечок клаптики тканини, яким, на думку хлопчика, годі вже знайти якесь застосування. Як же він здивувався, коли на день народження отримав у подарунок наплечник (рюкзак) з безліччю кишеньок, пошитий із різнокольорових клаптиків грубої тканини. Він одразу ж упізнав мамину роботу; майстерність та любов неньки подарували йому неповторну річ, яку він дуже цінував. 
Дякуючи мамі, хлопчик почув у відповідь такі слова: — Аби подарувати комусь радість, не завжди треба шукати щось велике і коштовне. Іноді варто уважно придивитися до потреб ближнього, а тоді подумати, як можна використати свій розум і таланти, щоби потішити його. І ще, — додала мама, — у цьому дуже допомагають усілякі дрібнички, адже найменша річ, зігріта любов’ю і працею, завжди перетворюється у справжнє диво.
Останні слова змусили Тарасика замислитися. Річ у тому, що наближалося Свято матері. Він дуже відповідально поставився до цієї події і заздалегідь почав відкладати гроші на подарунок для мами. У нього залишалося ще досить багато часу, щоб здивувати її справді великим і дорогим подарунком. Проте тепер хлопчик був змушений переглянути свій намір.
«Що любить мама? — розмірковував він дорогою до школи. — Квіти? Так. Я можу придбати для неї чудовий весняний букет, але це буде не те. Як казала мама? Любов і праця — ось що насправді робить подарунок великим і дорогим. Але що мені зробити?»
Це не давало йому спокою, бо на математиці він був неуважним. Тому Тетяна Григорівна попросила його залишитися після уроків.
— Що з тобою відбувається? — запитала вчителька.
Усі діти дуже любили Тетяну Григорівну за чуйність і добре серце, тому Тарасик легко поділився з нею своїми проблемами. Вислухавши його, вчителька пообіцяла допомогти.
— Але зараз ти повинен допомогти мені, — мовила вона і заходилася пересаджувати
великий кущ кімнатної фіалки з маленького вазона у значно більший.
Учителька пояснила, що з одного куща утворилося багато нових кущиків, яким стало затісно у маленькому вазоні. Вона обережно вийняла із землі фіалкового куща, і хлопчик побачив, що той справді складається з кількох менших, які змагалися за місце у маленькому вазоні.
Тарасик старанно повідділяв один від одного молоденькі кущики, а Тетяна Григорівна посадила їх у великий широкий вазон, залишивши один саджанець на підвіконні. Помінявши землю у маленькому вазоні, вчителька помістила у нього останній кущик фіалки і з усмішкою на вустах простягнула його хлопчикові.
— Ось і подарунок для твоєї мами, — сказала Тетяна Григорівна. — Якщо будеш з любов’ю його доглядати, він обов’язково розквітне до Дня матері.
...Минав час. За вікном буяла весна. П’янкі пахощі перших квітів зливалися зі свіжим подихом дерев і трав. А на шкільному підвіконні зеленіло молоденьке листячко
фіалкового куща. Тарасик старанно підливав його свіжою водою, ховав від яскравого сонячного проміння, беріг від протягів. Кожного дня він з надією заглядав до своєї квітки, сподіваючись побачити хоча б одного пуп’янка.
Ніби у відповідь на всі його старання на початку травня кущик рясно вкрився маленькими фіолетовими бульбашками на короткому стебельці. З кожним днем, лускаючи від сонячного тепла, все більше бульбашок перетворювалося на чудові квіти.
Тарасик ніколи не забуде тієї миті, коли, вітаючи маму зі святом, він простягнув їй свій подарунок. У маминих очах побачив вдячність, захоплення і подив.
— Я виростив його сам, — мовив хлопчик тремтячим від хвилювання голосом.
А трохи згодом додав: — З любов’ю... 
 
###104###
 
Прочитай заголовок, розглянь малюнок. Подумай, про що буде розповідатися в оповіданні.
Васильків портрет
У Василька тато — художник.
Якось, коли вони сиділи на кухні за вечерею, він сказав:
— Треба написати Васильків портрет. Якраз до виставки встигну.
— Давно пора, — обізвалася мама. — Бо виросте хлопець, а ми й не матимемо його дитячого портрета.
Так усе й почалося. Тепер Василько не йшов зранку в дитсадок.
Батько брав його з собою в майстерню.
Спершу Василькові було там дуже цікаво. У майстерні повно-повнісінько картин, поставлених одна біля одної. Он — бузок. Наче справжній, тільки запаху не чути. Он — яблука на столі: так і хочеться простягти руку й узяти одне. Червонобокі, соковиті, налиті сонцем, виблискують, ніби посміхаються. Он — вулиця під дощем. Начеб її у вікно побачив. А ось мама дивиться на нього з полотна. Ніби зараз скаже: «Васильку, я так мрію, що ти будеш слухняним хлопчиком…».
Але коли батько почав малювати, Василькові вже тут зовсім не подобалося. Сиди, дивися у вікно, навіть не поворухнися.
Суцільна мука! Краще вже в садок ходити.
— А як же ти думав, — казав батько, — позувати — це теж дуже складна робота.
Василько зітхав і мовчав. Чекав, коли тато нарешті відкладе пензель і промовчить.
— Перерва.
Шкода, що ті перерви робилися рідко і були дуже короткі. Не встигне він подивитись альбом із цікавими малюнками, як тато вже наказує:
— До роботи, до роботи.
Василько знову сідав біля вікна, а тато ставав біля мольберта і весело насвистував або робив йому зауваження:
— Не рухай плечима. Не опускай так низько голову. 
«Кажуть, що дитинство — найкраща пора, — думав Василько. — Яка там найкраща, коли тебе так мучать. От як виросту — ніколи не буду художником».
— Тату, мені вже набридло. Скільки можна терпіти? Вже немає сил. Краще пішли б до фотографа! У нього клац — і готово.
— Фотографія — це зовсім інше. 
— Я хочу їсти, — просить Василько. Знає, що тепер уже тато перерве роботу.
За Михайлом Слабошпицьким
Чому Василько прийшов до тата в майстерню?
Знайди й прочитай, що він там побачив. 
 
###105###
 
Отак вони й працювали аж до того дня, коли портрет було закінчено.
Глянув Василько на себе й одразу ж упізнав: це справді він. І як це в тата виходить?
— Недарма терпів? — запитав, усміхаючись, тато.
На полотні він виглядав у вікно, начеб бачив там щось дуже цікаве. Аж рота розкрив. Потім була татова виставка. На стінах величезного залу повісили його картини. Прийшло багато людей. Вони тисли татові руку.
— А нашого тата всі знають, — здивовано сказав мамі Василько.
— Бо наш тато — відомий художник.
— Я думав, знають лише космонавтів або артистів…
— Знають, сину, всіх людей, які добре роблять свою справу.
Василько ходив з людьми поміж картинами.
— Який гарний хлопчик! — почув чийсь голос біля свого портрета. — А, це син художника, тут підписано…
Біля портрета стояла жінка з таким хлопчиком, як Василько.
— Бачиш, — казала йому жінка, — який він уважний, цей син художника, і, мабуть, дуже-дуже слухняний.
Василькові чомусь стало соромно. І він одступив убік. Василько добре знає, що він і неуважний, і неслухняний. Он як часто мама на нього сердиться через це. Додому вони поверталися втрьох.
— Сподобалося тобі, сину, на татовій виставці? — запитала мама.
— Сподобалося, — сказав тихо.
— А що найбільше сподобалося?
— Все найбільше сподобалося.
А потім заглянув мамі в очі й сказав:
— Я буду дуже уважним і слухняним…
Мама здивовано подивилась на нього. А він додав:
— Таким, як там… на портреті. От побачиш!
За Михайлом Слабошпицьким
Як проходила татова виставка?
Про які професії згадується в оповіданні? 
 
###106###
 
Прочитай оповідання.
Гойдалка під кленом
Ось наш двір.
Найкраще в ньому — це майданчик під кленом. А найкраще на майданчику — гойдалка.
Якщо розгойдатися дуже сильно, то можна злітати високовисоко.
Я літаю — а малюки порпаються в піску.
Я літаю — а Марко з’їжджає з гірки.
Я літаю — а Марків дід садить квіти між тополею і кленом.
Квіти ще не схожі на квіти. Але Марків дід каже, що вони виростуть і зацвітуть у липні. Або навіть раніше, якщо нам пощастить.
— Як називаються ці квіти? — питаю.
— Дельфіній, — каже Марків дід.
Мені подобається їхня назва. Мати дельфіній біля майданчика — це майже як мати справжніх дельфінів.
Я розгойдуюсь іще сильніше — і бачу маму. Вона повертається з роботи.
Я зупиняюся, швидко злізаю з гойдалки. Біжу. 
— Стій! Ніно, спинися! — раптом кричить мама застигає на місці.
— Що ти накоїла?! — супить брови Марків дід.
— Дивися під ноги! — біжить до мене Марко.
Я дивлюся під ноги, а там — розтоптані квіти. Не знаю, як це сталося. Сльози печуть в очах.
— Я ж не хотіла! — тікаю від усіх.
Якби ж я дивилася під ноги! Тоді дельфіни були б цілі.
Галина Ткачук
Що робив дідусь у дворі?
Чому засмутилася дівчинка? Прочитай. 
 
###107###
 
Увечері я крадуся в кімнату батьків. Мама вже спить, а тато, глянувши на мене, міцно пригортає.
— Тепер у нас не буде дельфінів, — бурмочу.
— Хтозна, — відповідає тато. — Може, й будуть.
Наступного ранку ми з татом ідемо на великий ринок.
Тут продають овочі, фрукти і — квіти. Ми обходимо всі ряди, але дельфінів ніде немає.
Дорогою додому бачимо квіткову крамницю. Тут є троянди, тюльпани, різні вазони, кактуси.
— У вас є дельфіни? — питаю у продавця.
— Дельфіни? — не розуміє він.
— Дельфіній! — сміється тато.
— А, дельфіній! Ось!
Ми з татом ніколи не садили квітів. Але все робимо так, як казав нам продавець.
Одна, дві, три, чотири нові рослинки з’являються на клумбі між тополею і кленом.
Мама бачить нас із вікна й гукає:
— Що ви там робите?
— Заводимо дельфінів! — кричу.
Тоді мама виходить і береться мені допомагати. А тато майструє навколо клумби дерев’яний парканчик. Гойдалка під кленом широка. Ми з Марком поміщаємося на ній удвох.
Ми літаємо — а з вікна на нас дивиться Марків дід і махає рукою.
Ми літаємо — а за парканчиком ростуть квіти.
Ми літаємо — а попереду ціле літо, і понад хмарами стрибають сині й блакитні дельфіни.
Галина Ткачук
Чому продавець не зрозумів дівчинку?
Хто садив квіти на клумбі? Прочитай.
 
###108###
 
Прочитай заголовок. Подумай, про що буде розповідатися в оповіданні.
Бабусина прем’єра
Маленькому Грицикові неабияк пощастило: у нього бабуся Маруся не така, як в інших дітей. Вона у Грицика — травесті. Слово вам навряд чи знайоме. А тим часом, травесті — це артистка, що в дитячому театрі виконує ролі хлопчиків.
Вона може грати і Буратіно, й Івасика-Телесика, й Котигорошка, й Вінні-Пуха. А одного разу навіть була в ролі Карлсона, що живе на даху, й літала…
Якось уранці, коли Грицик без зайвих нагадувань умивсь, одягся й сів снідати, бабуся, вдоволено позираючи на нього, сказала:
— Післязавтра у нас — прем’єра. Ми закінчили роботу над спектаклем про трьох поросят. Отож я буду рада, Грицику, бачити тебе разом із татком і мамою між наших гостей…
До театру Грицик з’явився як нова копійка. Йому старанно причесали непокірного чубчика, надягли білосніжну сорочечку, а під комірцем пристебнули блакитного зі срібними блискітками метелика. В руках хлопчик тримав букетик духмяних квітів гіацинтів, які збирався піднести бабусі після спектаклю.

Куди запросила бабуся свою родину?
Знайди й прочитай, який вигляд мав Гриць, коли йшов до театру.

Прочитай текст. Добери заголовок.

Львівський національний академічний театр опери та балету імені Соломії Крушельницької розташований у центрі Львова на проспекті Свободи. Відкрився театр 4 жовтня 1900 року. Названий на честь знаменитої української оперної співачки Соломії Крушельницької у 2000 році. У 2009 році Львівський національний академічний театр опери та балету став членом Міжнародної асоціації «Опера Європи». Тут проводиться Міжнародний фестиваль оперного мистецтва імені Соломії Крушельницької. Зараз у репертуарі театру 22 опери, 3 оперети та близько 20 балетів. 
 
###109###
 
І ось почалася вистава. Вона була дуже напружена.
Ікластий голодний вовчисько з величезним ножакою за
поясом весь час намагався упіймати і з’їсти трьох поросят.
Інколи вовк збігав по
містку аж у партер і слізно
благав глядачів підказати, де
поросята причаїлися. Але діти
галасливо спроваджували
його зовсім в інший бік.
Нарешті йому пощастило
напасти на слід одного з
поросят — і Грицик зразу весь
напнувся, як струна, бо
впізнав у тому поросяті свою
бабусю Марусю. Рятуючись
від сіроманця, бабуся
перебігла сцену, скочила на
місток і опинилася в залі. А
вовк, хижо вишкірившись,
гнався за нею і вже ось-ось мав схопити за шлейку штанців.
У залі зчинився дикий ґвалт.
— Тікай! Швидше! — тисячоголосо гукали діти. —
Сюди! До нас! Ми тебе сховаємо!..
У Грицика похололо в душі. Ще мить — і його дорога,
рідненька бабуся Маруся опиниться у вовчих лаписьках.
Не тямлячись, Грицик скочив з крісла, метнувся в
прохід, перегородив вовкові дорогу й на весь театр вигукнув:
— Не руш! Ти поганий. Не підходь до моєї бабусі!..
Він махав на сіроманця маленьким букетиком
гіацинтів, і, здавалося, не було в цю мить жодної сили, що
зрушила б його з місця.
З несподіванки вовк отетеріло залупав очима. Потім
окрутнувся і, підібгавши хвіст, чкурнув на сцену. А всі глядачі
в залі підхопилися зі своїх місць і за мужність, за те, що
Грицик не побоявся вовчих лап і зубів, так гучно
зааплодували йому, що, здавалося, зірвуться й упадуть
додолу велетенські театральні люстри.
За Анатолієм Григоруком
Що розтривожило Гриця під час вистави?
Знайди й прочитай, чому глядачі йому зааплодували.
Склади план і перекажи оповідання близько до тексту.
Розглянь театральну афішу на с. 136. Розкажи, що там зображено.
 
###110###
 
Прочитай казку-п’єсу.
Казочка-п’єса про бджілку Таню та її друзів 
Пасічник біля вулика в масці трудиться. До нього підходять дівчинка й хлопчик.
Дівчинка: Дідусю, добридень!
Дідусь: Й вам доброго дня!
Хлопчик: Над чим ви сьогодні мудруєте, га?
Дідусь: Для малих трудівників я готую дім новий.
Хлопчик: У чому ж, діду, тут секрет?
Дідусь: Буде скоро, дітки, мед!
До нового вулика прилітає бджілка Таня, обдивляється й мовить до інших бджілок:
Бджілка Таня: Ой який чудесний дім! Поселімось, друзі, в нім.
Діти коментують те, що бачать:
Дівчинка: Бджілка швидко залітає, щось в горщечок наливає.
Хлопчик: А за нею дружно інші носять, носять без упину запахущу речовину.
Дівчинка: Де ж вони її беруть? Як вони її зовуть?
Представляють бджілку:
Діти: Це — маленька бджілка Таня.
(Бджілка кланяється.)
Завжди вмита, чепурна, до роботи беручка.
Змалку мамі помагала — і хороша бджілка стала.
Бджілка: Час не гаю я дарма. З ранечку і до темна з квітів я нектар беру і у вулик свій несу.
З нього бджілки зроблять мед.
Отакий він, наш секрет.
Трошки меду — для малят, наших діток-бджоленят.
Лишимо й на зиму, щоб всі бджілки їли.
І дідусю для малят — дівчаточок і хлоп’ят,
щоби силу мали, міцними зростали.
Діти: Ой спасибі, бджілко мила, за розмову і за діло.
Квіти ми не будем рвати, їх ми будем доглядати.
Дідусь підходить:
Дідусь: Квіти — це краса чарівна,
це нектар, пилок безцінний.
Бджілки нам, крім меду, ще дають,
як треба, і прополіс лікувальний,
й віск добротний, натуральний.
(Дає мисочку.)
Ось і мед від бджілок вам і подяка за турботу.
Діти, скуштувавши:
Діти: Ой спасибі, ну й смачний!
Разом діти і бджілки: Добре в світі як усім!
Дідусь: От і казочці кінець. А хто слухав — молодець.
Діти разом: Вам казочка, а нам — меду вазочка.
Галина Римар
Назви персонажів казки-п’єси.
Знайди й прочитай, чим займається бджілка цілий день.
 
###111###
 
Прочитай оповідання. Подумай, про що в ньому буде
розповідатися.

Найвеселіший місяць
Найвеселіший місяць — травень.
Прислухайтесь до пташиного хору в лісах, парках,
садках. На різні голоси славлять весну дрозди, коноплянки, вівчарики, щиглики та інше голосисте птаство. А он здалеку озвалася іволга. Десь гучно закувала зозуля.
Та найгучніший голос у соловейка. Серед свіжого листя кущів затаївся цей невтомний співак, і чути його чистий голос далекодалеко...
Навіть он в озері завзято змагаються в своїх співах жаби.
Буйно піднімаються хліба, трави, а над ними, мов чорні стріли, шугають ластівки. Здається, що вони ніколи й не відпочивають.
А ось при дорозі сховалася в траві кульбабка.
Голівка її в біленькій прозорій шапочці. Зірвеш обережно цю шапочку, подмеш на неї — і поніс вітерець малесенькі пухнасті парашутики. А під кожним парашутиком насіннячко висить. Там, де сяде парашутик, — нова кульбабка виросте.
Насувається здалеку темна хмара. Загуркотів перший, весняний, травневий грім. Мабуть, дощ буде! Треба кудись ховатися!
Олександр Копиленко
Чому травень — найвеселіший місяць?
У кого найгучніший голос? Прочитай.
Склади асоціативний кущ зі словом травень. 
Прочитай виразно вірш.
Три матусі
Є у кожної дитини,
навіть сиротини,
наша мати солов’їна —
рідна Україна.
Є у кожної дитини
матінка єдина та,
що любить нас і дбає,
розуму навчає.
І у кожному серденьку
є і буде жити Божа Мати —
наша ненька, мати всього світу.
Леонід Полтава
Які три мами є в кожної людини?
Яке свято відзначають у другу неділю травня? Розкажи.
 
###112###
 
Прочитай заголовок. Подумай, про що буде розповідатися в тексті.
Вишиванка
(уривок)
У багатьох українських родинах вишиванка передається від покоління до покоління. І в тебе, можливо, є сорочка, яку ти успадкувала від мами, а твоя мама — від своєї мами, твоєї бабці, а бабця — від своєї мами... Якщо ж такої родинної історії в тебе нема, її можеш започаткувати ти! 
Вишиванка, що є родинною реліквією, зазвичай вишита вручну. Важливо знати, хто саме вишивав цю сорочку, бо вона здатна роками зберігати в собі енергетику, яку заклала вишивальниця. Добра енергетика вишиванки буде тобі оберегом.
Традиційна українська вишиванка буває різною. Особливості техніки вишивання залежать від регіону, в якому народилася сорочка. В Україні таких регіонів понад
п’ятнадцять. Ось найколоритніші з автентичних вишиванок:
Гуцульська
Така вишиванка рясно зашита, має геометричний рисунок. А ще в ній обов’язково є помаранчева барва.
Буковинська
Ці сорочки вирізняються квітковими мотивами. Вони теж рясно зашиті. До того ж їх часто вишивають бісером.
Бойківська
Найпоширеніші мотиви таких
вишиванок — квіткові й рослинні. Вишивка найбільше нагадує природні лінії.
Подільська
Це важкі, найрясніше зашиті сорочки. Вирізняє їх діагональна смужка. Зазвичай їх зашивають вовною, що додає подільській вишиванці об’єму. А ваги додають бісер і пацьо́рки1.
Полтавська
Особливість сорочок цього регіону — вишивка білим по білому. Цю виняткову техніку часто підкреслюють мережкою. Такі вишиванки — легкі й повітряні.
Щоб вишиванка мала сучасний вигляд, не завжди варто доповнювати її іншими елементами класичного українського строю — коралями, кра́йкою2, віночком тощо.
Варто мати не лише родинну вишиванку, яку одягаєш переважно на великі свята, а й ще одну — сучасну.
Це дуже модно! Тому це може бути машинна вишивка або ж «вишиваний» принт.
Вишиванка дуже пасує до джинсів. Це так посучасному!
 
###113###
 
Прочитай заголовок. Подумай, про що буде розповідатися в казці.
Казковий вечір
Якось бігло зайченя лісовою стежкою. Раптом бачить — під пеньком лежить новенька барвиста газета. Побігайчик аж присів від здивування! До порожніх пляшок, залишків багаття, сміття і консервних банок він уже давно звик. А от надибати таку чудову знахідку йому пощастило вперше.
Малий умостився на пеньок, узяв газету, розгорнув…
Яка краса! Скільки кольорових малюнків! Мабуть, щось дуже цікаве написано… Та, на жаль, вухань не вмів читати. «Що ж робити?» — засмутився пострибайчик. А тоді подумав-подумав і пригадав, що в лісі нещодавно відкрилася школа, де вчителює
пані Сова.
— Потрібно звернутися до неї! Мудра пташка неодмінно допоможе! — і вуханчик побіг.
Мчить зайченятко дорогою, а назустріч іде вовчисько.
— Привіт, куцохвостий! Куди поспішаєш?
— Добридень! Мчу до тітоньки Сови, тому що хочу, щоб вона мені допомогла цю газету прочитати.
— Яка гарна, — зацікавився сіромаха. — З малюнками, якимись завданнями, фотографіями.
— А ти вмієш читати? Може, допоможеш мені?
— Авжеж! Я всі букви знаю!
— Чудово! То прочитай, будь ласка, що тут написано!
Вовк хоч і ходив якийсь час до школи, та читати так і не навчився. Тому що на уроках не вчительку слухав, а думав лише про їжу. Узявши газету, хижак удав, що читає:
— Жила-поживала матуся коза. І було в неї семеро маленьких діточок… Смачних-пресмачних!
— Е, ні! Тут не це намальовано! Поглянь: ось білочка, зайчик, їжачок. І не соромно тобі дурити менших?! — образилося зайченя й побігло далі.
Людмила Суворова
Що знайшов зайчик під пеньком?
Що здивувало зайчика? Прочитай.
Підготуйся до читання діалогу.
Порівняй текст і малюнок. Чи відповідає ілюстрація змісту казки? 
 
###114###
 
Прочитай продовження казки.
Казковий вечір
Незабаром побачило лисичку, що грілася на сонечку.
— Доброго дня, сестричко! Чи не могла б ти мені газету почитати? Знайшов сьогодні вранці на пеньку.
— Звичайно, друже! Я ж грамотна, до школи ходжу.
Проте руденька була ледачою ученицею, наука їй у голову ніяк не йшла. Розгорнула вона газету, покашляла й почала з ученим виглядом «читати»:
— Була в баби ряба курочка, а в діда — гусочка. Доглянуті, відгодовані, смачненькі-і-і!
— Неправда! Немає тут такого! — обурився зайчик. — Даремно ви з вовком до школи ходили: нічогісінько не навчилися! Навіть прочитати не можете!
Нарешті дістався вухань до мудрої тітоньки Сови.
— Здрастуйте, вельмишановна пані вчителько!
Допоможіть мені дізнатися, що в цьому виданні.
— Із задоволенням! Сідай зручніше і слухай уважніше. Газета, яку ти знайшов, називається «Казковий вечір». У ній є багато різних казок і чудових віршів. А ось і кросворд, і гра, й смачні рецепти, й загадки. Чого тільки тут немає! Справді, казкове видання!
Вони вирушили до школи, зайшли до класу, прочитали все від першої до останньої сторінки. Зайчик ловив кожне слово мудрої Сови, а невдовзі почав читати й сам. Одна тільки біда: знайдений випуск «Казкового вечора» довговухий уже знає напам’ять. А де ж йому взяти наступний? Може, ти, друже, підкажеш?
Людмила Суворова
Хто допоміг зайчику прочитати газету?
Чому газета має таку назву? Знайди й прочитай про це в казці.
Прочитай останні два речення та спробуй дати на них відповідь. За потреби звернися до вчителів, бібліотекарів, батьків.
Підготуйся до читання діалогу.
Відвідай бібліотеку та познайомся з газетою «Казковий вечір». Дай відповіді на запитання.
Назви місяць, рік видання, з якого часу видається.
Для якого віку?
Які там є рубрики?
Коли виходить?
Як оформлена газета?
Прочитай казку в одному з номерів газети або розгадай кросворд. 
 
###115###
 
Прочитай виразно вірш.

Вчиться вересень читати
Вчиться вересень читати,
вчиться літери складати.
Засміявся хитро вітер:
— А склади-но ОСІНЬ з літер!
Вдарив вересень тривогу:
— Хто прийде на допомогу?!
Огірок озвався ґречно1:
— «О» віддам я, безперечно,
раз оказія2 така! —
Стала гірка з огірка.
Тут світання нагодилось,
також чемно уклонилось:
— «С» охоче віддаю,
бо вітанням я стаю.
Ціле «ІН» індик приніс
в подарунок: — Прошу, друже!.. —
Дик, кабан великий дуже
навпростець побіг у ліс.
Мовить вересень до себе:
— Ще знака м’якшення треба! —
І підходить до коня:
— Дайте знак м’якшення!
— Що ж, бери! — промовив кінь,
і з коня зробився кін1...
ОСІНЬ — вересень читає
і на радощах аж сяє.
Вітру ж — соромно, і вітер
каже вересню: — Із літер
можу «І» віддать тобі!
— Пізно, вітре, далебі,
віддавати «І» тепер,
як тобі я носа втер!
Оксана Сенатович
Назви головних героїв вірша.
Відшукай у ньому рядки, у яких розповідається
про те, що хотів віддати вересню вітер. Прочитай їх.
Знайди і прочитай у вірші рими.
Як ти розумієш виділені вислови? 
 
###116###
 
Прочитай заголовок. Подумай, про що буде розповідатися у творі.

Як зрозуміти хлопців?
На уроці вчителька довго розповідала про те, як мають себе поводити хлопці та дівчата. Виявилося, що мені багато чого не можна! Наприклад, битися, мов на шаблях, на лінійках з Олегом та Костиком! Плюватися з трубочки пожованим папірцем! Не можна бігати коридорами і з розгону ковзатися на слизькій підлозі! Сидіти на підвіконні. Їсти на уроці бутерброд. І малювати в зошиті з математики цифри у спідничках і бантиках. Ну, багато чого не можна.
Дізнавшись про це, я засумувала, адже дуже кортіло мати відзнаку за поведінку, якої не мала ще ні разу. Але я старалася.
Про що ти дізнався/дізналася? Про що далі буде йти мова?
Старались і хлопці. Адже вчителька оголосила. Вони теж мали купу обов’язків. І теж зробили для себе купу відкриттів. Наприклад, вчителька розповіла, що ознакою справжнього чоловіка є те, що він носить портфель дівчини і навіть може провести її зі школи додому. 
Краще б вона цього не говорила!
Про що ти дізнався/дізналася? Про що далі буде йти мова?
Всі одразу захотіли показати себе справжніми чоловіками. Особливо Юра — хлопчик, що сидів за останньою партою.
Наступного ж дня він чекав мене біля виходу зі школи.
Я вийшла, розмахуючи портфелем і міркуючи, де б його подіти, доки ловитиму метеликів на клумбі. Юра зненацька підскочив до мене й вихопив портфель.
А вихопивши, почервонів, мов рак, і помчав уперед.
Ірен Роздобудько
З якими обов’язками хлопців та дівчат ознайомила вчителька на уроці?
Чому засумувала дівчинка?
Розкажи, як ти дотримуєшся правил поведінки в школі.
Як ти вважаєш, у яких рядках оповідання розкрита його головна думка? Прочитай.
Оціни поведінку Юри. 
 
###117###
 
Прочитай казку.
Казка про білочку-мандрівницю Маленька білочка народилася наприкінці літа. Вона
була зовсім голенька й сліпа.
— Це нічого, — сказала мати-білка її старшим братам і сестрам, що народилися раніше і тепер, пробігаючи повз рідне гніздо, зневажливо дивилися на сестричку, — ви теж були колись такі, а тепер бачите, які у вас пухнасті хвостики і вушка з китичками.
І справді, маленька білочка за деякий час вкрилася м’якою пухнастою шерсткою, а потім відкрила й свої горіхові очі — вони й завбільшки були як маленький горішок, і на колір такі самі. Але як тільки глянула — очі стали відразу як великий горіх, бо навколо було дуже цікаво і хотілося все швидше побачити.
Вона висунула гостру, цікаву мордочку з гнізда, повела вушками і спитала матір:
— А що то таке?
— То стара ялина, ми будемо там жити взимку. То хороша стара ялина, на ній багато смачних шишок і велике дупло для нашої квартири.
— А то що?
— То пташки. Вони, правда, дуже балакучі, особливо вранці та ввечері, але шкоди нам не роблять. А он бачиш, крадеться поміж деревами? Отого звіра бережись: то стара лисиця, вона хитріша за всіх у лісі і може тебе з’їсти. Та як тільки в тебе хвостик стане великий і лапки зміцніють, я навчу тебе стрибати по верхах дерев, і тебе ніхто не спіймає.
Маленька білочка з заздрістю дивилася на своїх старших братів та сестер, що плигали по зелених ялинах. Їх нібито вітер перекидав з дерева на дерево. Вони могли мандрувати по всьому лісі. І всі дуже вихвалялися, що вони вже великі.
«Хоч би й мені швидко бігати й стрибати! — думала маленька білочка. — Я б тоді їх усіх випередила й забігла б найдалі».
Та от і в неї зміцніли лапки, хвостик став пухнастий і вже міг махати над її мордочкою, як віялом. А над вушками ще раніше з’явилися маленькі китички — вузькі й гострі, зовсім як щіточки на дитячих пензликах. Мати почала вчити її лазити й стрибати.
— Це добре, що підросла маленька білочка, — сказала мати-білчиха, — у нас тепер багато роботи, і ти теж допомагатимеш. Нам треба за гарної погоди зробити запаси на зиму. Тільки ти, білочко, не забігай далеко. Далі дуба та ялинки не ходи.
Назви головних героїв казки.
Знайди й прочитай абзац, у якому описується маленька білочка.
Про що розповідала мама білочці? Підтвердь свої слова рядками казки.
Обери собі партнера/партнерку. Приготуйтеся прочитати діалог між мамою і білочкою. 
 
###118###
 
Прочитай оповідання.
Яблуко в осінньому саду
Пізньої осені маленькі близнятка Оля й Ніна гуляли в яблуневому саду. Дівчатка підійшли до великої яблуні. Поруч з жовтим листком вони побачили на гілці велике рожеве яблуко.
Оля й Ніна аж скрикнули від радості.
— Як воно тут збереглося? — з подивом запитала Оля.
— Зараз ми його зірвемо, — сказала Ніна і зірвала яблуко. Кожній хотілося потримати його в руках. Олі хотілося, щоб яблуко дісталось їй, але вона соромилася висловити це бажання, а тому сказала сестрі:
— Хай тобі буде яблуко, Ніно...
Ніні хотілося, щоб яблуко дісталося їй, але вона соромилася зізнатися в цьому. Ніна сказала:
— Хай тобі буде яблуко, Олю...
Яблуко переходило з рук у руки, дівчатка не могли дійти згоди. Та ось їм обом сяйнула одна і та ж думка: вони прибігли до мами радісні, схвильовані. Віддали їй яблуко.
В маминих очах сяяла радість. Мама розрізала яблуко й дала дівчаткам по половинці.
За Василем Сухомлинським
Назви дійових осіб оповідання.
Розглянь картину Катерини Білокур «Богданівські яблука». Які почуття у тебе вона викликає?
Порівняй картину й текст. Склади (усно) розповідь про осінь у саду. 
 
###119###
 
Прочитай виразно твір.
Яблуко в осінньому саду
(інсценівка за твором Василя Сухомлинського)
Ведуча: Настала осінь. В нашому саду
Хороший урожай зібрали люди.
Вже листя з яблунь облетіло все
І шурхотить попід ногами всюди.
Гуляли Оля й Ніна у саду,
Ногами жовте листя підкидали.
Рожеве яблуко на дереві вони
Побачили, зраділи і зірвали.
Оля: Яке ж воно велике, наливне
Тут збереглось між листя золотого!
Ніна: Дай роздивлюсь, потримаю його.
Не бачила давно вже я такого.
Оля: Хай буде яблучко, Ніно, тобі,
Хоч скуштувати хочу його дуже.
Але воно одне, тому візьми, —
Для мене ти, сестричко, не байдужа.
Ніна: Ні, буде яблучко нехай тобі,
Хоч з радістю сама б його я з’їла.
Я теж не жадібна, тому візьми, візьми,
Ти ж скуштувати так його хотіла.
Оля: Візьми собі!
Ніна: Та ні, з’їж його ти!
Оля: Не хочу я. Скуштуй сама, сестричко!
Ніна: Я, Олю, щиро дякую тобі.
Та з’їж сама. Воно ж бо невеличке.
Оля: Я знаю, сестро, що робити нам:
Із яблучком ми поспішім до мами.
Ніна: Воно таке красиве, наливне,
Нехай вона радіє разом з нами.
Оля: Матусю, люба, нумо подивись,
Що ми в саду осінньому зірвали!
Ніна: Від нас в дарунок яблучко прийми,
Давно таке смачне не куштувала.
Мама: Мої маленькі, дякую я вам.
Радію я, що ви такі хороші.
Тому це яблучко ми всі з’їмо разом,
Покуштувати його зможе кожен.
Візьму я ніж і поділю його,
Щоб нам усім це яблучко дісталось.
Я бажаю, діти, щоб в житті
Гостинними ви завжди залишались.
Ведуча: А ви, малята любі, чи завжди умієте дарунок
поділити?
Чи, може, все їсте тихцем на самоті?
Я знаю, не такі ви, любі діти.
Робіть людям добро від всього серця, —
До вас воно сторицею вернеться.
Тетяна Строкач
Назви персонажів п’єси.
Відшукай у тексті та прочитай рядки, у яких автор висловлює ставлення мами до донечок.
Які почуття викликав у тебе прочитаний твір? Думку обґрунтуй. 
 
###120###
 
1. Прочитай заголовок. Подумай, про що буде розповідатися у творі.
Золоте серце
Жив собі цар Золотодар і мав він трьох дочок.
Покликав їх до себе і дав кожній по три золоті монети:
— Купіть собі, що бажаєте.
Зраділи царівни! Мерщій побігли в місто.
Найстарша царівна купила чудові персні й натягла собі на пальці.
Середуща царівна купила коштовні сукні, ткані шовком, вишиті золотом.
А найменша царівна не знала, що вибрати. Іде містом, роздивляється, аж назустріч — заплакана жінка.
— Чого ви, тітонько, плачете? — спитала царівна.
— Як же мені не плакати, коли моя хата згоріла?
— То візьміть ці дві монети. За них нову збудуєте.
Пішла царівна далі, бачить — малі діти плачуть.
— Чого ви, дітоньки, плачете?
— Як же нам не плакати, коли мама захворіла?
— Нате вам монету, купіть ліки — мама й одужає.
Тоді зустріла босу сиріточку, сумну-пресумну. Вже не мала, що їй дати, то ласкаво пригорнула, погладила по голівці — сиріточка й засміялася.
Вернулася царівна до палацу, нічого не купивши.
А цареві цікаво, що його дочки придбали. Послав слуг подивитися.
— У найстаршої царівни золоті персні, — сказали цареві слуги.
— В середущої царівни золоті плаття.
— А в найменшої царівни золоте серце!
Зірка Мензатюк
  
###121###
 
Прочитай виразно вірш.

Тиждень ввічливості в школі
Тиждень ввічливості в школі!
Жде дзвінка спокійний клас,
Лиш вітання, як паролі,
Чути у ранковий час.
На перерві до сніданку
Друга я прошу як слід:
«Розділив ще дома зранку
Я надвоє з маслом хліб».
І в їдальні без «спасибі» —
Не обходимося ми.
Скільки чемних слів на вибір:
«Прошу», «дякую», «візьми».
До хлоп’ят дівчата чулі,
Ті — уважні до дівчат.
Як б’ємося в вестибюлі,
То частіше об заклад.
В школі тиждень дивовижний
Всім сподобався без меж:
Хоч і промайне цей тиждень,
Будем ввічливими теж.
Оксана Сенатович
 Поміркуй, з яким настроєм ти будеш читати вірш своїм друзям.
Чому? Підготуйся і виразно прочитай вірш.
 Назви у вірші слова ввічливості.
 Поміркуй, чому авторка назвала вірш «Тиждень ввічливості в школі».
 Знайди у вірші слова, які римуються.
 Спробуй дібрати інший заголовок, крім запропонованих: Увічливі
учні. Мій клас. Незвичайний тиждень. 
 
###122###
 
Прочитай виразно вірш. Знайди омоніми. Поясни їх значення.
Я візьму легенький прут,
Пожену гусят на Прут.
Хоч купатиму не в милі —
Стануть чисті всі та милі.
Гей, стрільці, хапайте луки,
Та й біжіть бігом на луки!
Комарня там вельми сита —
Настріляйте зо три сита!
Ну й охочий мій брат Ігор
До усяких живих ігор.
Де яка у світі гра є —
Залюбки у неї грає.
У стоніжок по сто ніжок.
Всі сто милися, всі стомилися.
Грицько Бойко
 Поясни правопис виділених слів. Наведи інші приклади на це правило.
6. Прочитай «Дитячі каламбури» Ігоря Січовика. Спиши.
Якщо є у тебе мати,
Будеш все на світі мати.
Якщо зійшов на берег ти,
То треба землю берегти.
Учи теля, не вчи теля, —
Йому не треба вчителя.
Ти клубочок не коти,
Бо збіжаться всі коти.
У садочку ріс ірис,
А на полі — мак і рис.
Підкресли омоніми. Поясни їх значення. 
 
###123###
 
Прочитай заголовок. Подумай, про що буде розповідатися в
оповіданні.
Осінні пахощі
На уроці природознавства вчителька запитала дітей,
чим пахне осінь для кожного з них. Учні наперебій піднімали
руки і відповідали зі знанням справи: Оленці осінь пахла
духмяними яблуками та достиглим виноградом, Тарасові —
дощем та туманом, Андрійкові — грибами та горобиною,
Яринці — айстрами та хризантемами. Матвійко (він був
ласуном) сказав, що йому осінь пахне гарбузовою кашею та
гарбузовим насінням. Захопившись бесідою, всі діти жваво
її підтримували. Лише Кирилко замріяно мовчав, прикипівши
поглядом до вікна. Вчителька привітно подивилася на
хлопчика й запитала, чим йому пахне осінь. Кирилко,
спинивши на хвильку свої думки, тихо сказав: «Моя осінь
пахне казкою». Дітвора притихла. Лагідно посміхаючись,
Олена Василівна звернулася до Кирилка: «Може, ти
повідаєш нам свою казку?» І хлопчик розповів.
Далеко-далеко, в найстарішому лісі, стоїть незвичайний
палац — палац із різнобарвного листя. У ньому живе її
величність Королева Осінь. Узимку вона відпочиває,
набирається сил, бо весною й літом безупинно працює. У
королівському палаці є чотири чарівні скрині, куди Королева
збирає скарби для своєї пори року. У першу скриню —
кольори та відтінки веселки, у другу — ранкову свіжість, денне
тепло та вечірню прохолоду, у третю — вітри, тумани і дощі, а
в четверту — казки.
Вітер
От і осінь наступила, А зефір несе листочки.
Розпускає вітер крила. Бриз на березі морськім
Рве листочки легковій. Заганяє всіх у дім.
Гне дерева буревій. А як сіверко задме,
Вихор крутиться з пісочком. То зима нас не мине.

 
###124###
 
Прочитай заголовок. Подумай, про що буде розповідатися у
творі.
Про відьму і котячий хвіст
Хоч відьма не чаклувала, але далі сердилася. Одного
ранку вона перестріла Василька, коли той ішов у школу.
— Ага, попався! — втішилася вона. — Ти, певно, давно
забув, що я на тебе лиха?
— Та ні, я пам’ятаю, що ви МАЄТЕ ЗУБ НА МЕНЕ, —
відповів Василько.
А відьма в школі не вчилася, тому не зналася на
приказках.
— Га? Який зуб? — не зрозуміла вона. — Бо у мене їх
сім: чотири верхніх і три нижніх.
— Усього сім? — похитав головою Василько. —
Мабуть, ви їх не чистили?
— Ото ще! Зранку чисть, увечері чисть. А як мені
ліньки?
— І тверде ними гризли. Дуба гризли. На якому ІвасикТелесик сидів, — продовжував хлопець.
— Таки гризла! Тепер уже не вгризу…
— Бо зуби поламалися. Лишилося сім, та й у тих дірки.
Треба вам до стоматолога.
— Нізащо не піду! Там у нього бормашина, — відьма
аж головою труснула і мерщій побігла додому — так вона
бормашини боялася!
Але вдома подумала, заспокоїлася і наступного ранку
знову перейняла Василька.
— Ти чого мені ЗУБИ ЗАГОВОРЮЄШ? — накинулася
на нього. — Чого торочиш про стоматолога? Я вже така
лиха на тебе, що негайно покараю! 
— Нічого ви мені не зробите, хоч би вміли все на світі,
навіть КОТОВІ ХВОСТА ЗАВ’ЯЗАТИ, — відповів Василько. У
школі вчили права дитини, тому він не злякався.
— Га? — сторопіла відьма від його слів. — А як котові
хвоста зав’язують: вузлом чи бантиком?
— Хоч вузлом, хоч бантиком! — засміявся Василько і
побіг на уроки, щоб не запізнитися.
А відьма стояла й думала. Котячих хвостів вона ніколи
не в’язала. То, може, й правда вона не дуже вміла? Треба
спробувати.
Відьмин кіт не сподівався лиха. Він лежав на дивані і
дивився котяче кіно по телевізору. На екрані бігали миші і
стрибали горобці, а він дивився й облизувався.
— Киць-киць, сюди! Я зав’яжу тобі хвоста, — загорлала
відьма, переступивши поріг.
«Що за дурня зайшла старій у голову?» — подумав
собі кіт, і вусом не ворухнувши. Та відьма вже його побачила
і схопила за хвоста.
— Ну! — обурено заверещав кіт і плигнув на
підвіконня.
Вазон з кактусом брязнув на підлогу. Відьма ще дужче
розізлилася й кинулася за котом. Той шмигнув на шафу,
зваливши звідти вазу, яка розбилася на дрібні скалки. Відьмі
здалося, що загнала кота в кут, тож вона спробувала
схопити його. Але кіт перескочив на люстру і загойдався на
ній. При цьому він шипів і пирхав, бо також дуже розізлився.

 
###125###
 
Прочитай виразно уривок із тексту.
27 причин читати книгу.
Причина № 1: книги — це знання
Коли люди почали писати книги, вони не мали на меті
створювати просто цікаві історії. В них не було зайвого часу,
що його потрібно заповнювати читанням. Вони переймалися
тим, що пам’ять навіть найосвіченіших людей недовговічна.
І її не вистачить, аби запам’ятати всі важливі знання.
Тож довелося вигадувати чарівну річ, що змогла б ці
знання зберегти. Та й не тільки зберегти, а ще й передати
людям з різних куточків Землі та різних часів, епох. Такою
чарівною річчю і стала книга.
Та це був довгий шлях… Першими спробами зберегти
й передати знання наступним поколінням були наскельні
малюнки, кам’яні та глиняні таблички різьблення на
березовій корі. Тож книга стала дійсно важливим винаходом,
що вплинув на історію людства.
Не слід забувати, що книга й зараз виконує важливе
завдання — передає знання. Без сумніву, ти знаєш, що на
сьогодні освічені люди користуються повагою.
Причому зараз модними є не тільки дипломи
університетів, а реальні знання та вміння. А звідки ці знання
взяти? З книг. Можна зауважити, що зараз легко знайти
інформацію в Інтернеті або ж прослухати курси викладачів.
Але звідки інформація береться в Мережі? Звідки її знають
викладачі? Дуже часто ці знання почерпнуто з книжок. Тож і
ти можеш сміливо до них звертатися. 
Причина № 13: електронні книги легко
носити з собою
У багатьох музеях можна побачити одну цікаву річ, яка
нагадує невелику шафу. Без пояснень екскурсовода важко
зрозуміти, що це спеціальна валіза1 для книг. Відправляючись
у дорогу, люди могли взяти із собою книжок більше, ніж зараз
беруть всіх інших речей загалом. Чи
читали вони ті книжки? Точно
невідомо, та, скоріш за все, читали.
Інакше який сенс тягти за собою таку
важку шафу?
В епоху технологій подібну
проблему вирішено. Від тягання
набитих книжками валіз врятує
електронна книга. Цей пристрій
дійсно дуже зручний, коли вирушаєш
у поїздку і хочеш взяти із собою
декілька книжок. На карту пам’яті хоч
ціла бібліотека влізе! Також ти можеш читати книжки в
електронному вигляді з мобільного телефону.
Однак не треба забувати, що паперова книга створює
особливу атмосферу: особливий аромат, особливі кольори,
особливе розміщення тексту та картинок на сторінках. І твір
стає для тебе особливим.
Тож, якщо не йдеться про подорож і ти без проблем
можеш дістати паперову книгу, краще надавай перевагу їй.
Втім, це вирішувати лише тобі.
 
###126###
 
ЯК КОВАЛЬ ПЕРЕМІГ ЗМІЯ
Українська народна казка
Жив колись Змій. Він їв людей і не давав їм проходу.
І врятував людей од цього Змія один коваль. Збудував він
недалеко від змієвого лігва собі кузню та й задумав, як
би звести того зі світу, звісно, щоб він людей не нівечив.
От Змієві, як той коваль кує в кузні, досадно, що іде від
коваля стук. Прилітає Змій до кузні, а вона зачинена залізними дверима.
— Гей, ковалю, що ти тут ляпаєш, не даєш мені спати?
Я тебе з’їм!..
— Що ж, то твоя воля. Дозволь тільки мені востаннє
помолитись!
— Молись!
От коваль за молот та давай скоріше робити гвіздка.
— Чом же ти не молишся, а знову ляпаєш? — гукає
Змій.
— Та я молячись, — каже коваль, — ляпаю по ковадлу.
— Ну, швидше, а то в мене вже слина з рота тече.
— Зараз!
От зробив коваль гвіздка.
— Вже, я готовий. Як же, — питає, — ти мене їстимеш? Ось у стінах є дірки (звісно, пробують свердла), так
ти висолопи сюди язик, я сяду на нього, а ти і проковтнеш
мене.
Погодився Змій. Висолопив у дірку язика, а коваль за
гвіздка — та й прибив зміїв язик до стіни. Змій сюди-туди — не одірветься. А коваль за вуздечку — та й загнуздав
Змія. Запріг його у соху та й проорав, виорав поле і Змія,
звісно, заморив. Люди зраділи та й собі давай корчувати
ліс на поле.
 
###127###
 
Українська народна казка
В одній сім’ї було три дочки. Дві вийшли заміж, пішли
в невістки, а наймолодша, Марійка, залишилася при матері й батькові. Вона була найвродливіша з-поміж сестер,
та лише щастя не мала. Бо не встигли відгуляти весілля
середущій сестрі, як померла мати, і батько привів собі
другу жінку.
Недовго прожив з нею. Знущалася мачуха з Марійки,
горював батько за першою жінкою і скоро теж відійшов
на той світ.
Нікого тепер Марійка не мала, хіба що корову. Рано-вранці виганяла її на пасовище, найкращої трави носила і свій біль сирітській тварині виливала. А мачуха була лиха, знущалася, як лише могла. Якось каже Марійці:
— Ти, неробо, лише мій хліб їси, а робити нічого не
хочеш. Поженеш нині корову пасти. Маєш на пасовищі
виткати мені з павутини біле полотно. Як не витчеш, то
не повертайся до хати.
Сіла Марійка на пасовищі й плаче. А корова підійшла
і людським голосом питає:
— Чого ти плачеш, Марійко?
— Та як мені не плакати, коли мачуха наказала мені
виткати з павутини біле полотно, а я не вмію ткати.
— Не плач. Подивися мені краще в ліве вухо та й візьми, що треба.
Пригнала дівчина корову з пасовища, поклала полотно
на стіл, а сама лягла спати. Здивувалася мачуха, де вона
таке біленьке полотно дістала.
Другого дня каже:
— Не забудь мені, лежебоко, принести нині синього
шовку. Як не принесеш, то й ночувати не приходь.
Втекла б Марійка від злої мачухи, але жаль їй корови.
Сіла на пасовиську та й зажурилася. Що тепер робити?
— Чого журишся, Марійко? — питає корова.
— Та як не журитися, коли мачуха наказала принести
синього шовку, а де я його візьму?
— Не журися. Подивися мені в праве вухо і візьми собі, що треба.
Прийшла ввечері мачуха, а шовк на столі. Дивується,
як Марійка виконує всі її забаганки. Наступного дня відправляє дівчину на пасовище з коровою і каже принести
червоного оксамиту.
Не знала Марійка, що зла мачуха прийшла вслід за
нею аж на пасовище, сидить за кущами і слухає, про що
вона з коровою розмовляє.
Пригнала ввечері корову додому, а мачуха каже:
— Завтра будемо твою корову різати, бо вона мало молока дає.
Вибігла Марійка надвір і так заплакала, що аж небо
засмутилося. Але бачить — іде незнайомий дідок.
— Чого ти, дівчино, плачеш? — питає.
— Та як мені, бідній сироті, не плакати? Нікого я не
маю, лише корову, і ту мачуха хоче зарізати.
— Не плач, сирітко, бо сльози не допоможуть. Як заріжуть корову і будуть
кості розбирати, візьми кісточку і посади в грядку.
Зробила Марійка, як дід казав. На
другий день серед городу з кісточки виросла прекрасна яблуня, відразу зацвіла, а на третій — вродила золоті яблука.
Хто чужий надійде, хоче яблуко зірвати, а вона гілля
підніме догори і не дається. Лише підійде Марійка, і всі
гілки нахиляються, аби вона зірвала золоте яблуко.
Над’їхав вродливий хлопець, а сирота під яблунею.
Хотів зірвати золоте яблуко, але яблуня гілля підняла догори, і побачив він під ними Марійку. Так сподобалася
йому, що каже:
— Якби ти хотіла, я б одружився з тобою.
Марійці теж дуже сподобався цей хлопець, тому й каже:
— Дай, яблуне, йому яблуко.
Яблуня вкрила їх гіллям, і обоє стали обривати золоті яблука. Як обірвали всі до одного, хлопець узяв її на
бричку і повіз до себе додому.
А на другий день побачили на своєму городі яблуню.
То вона вночі перейшла вслід за Марійкою. Ще довго там
росла і родила золоті яблука. Може, і тепер родить, якщо
вони ще живуть.
 
###128###
 
Українська народна казка
Їхав пан з кучером Іваном у далеку дорогу. Вони їхали
мовчки, але мовчанка набридла. Пан і надумав поговорити. У цей час вискочив заєць. Пан і почав свою розмову
про зайця.
— От у мене в лісі водяться зайці, тільки не такі, як
оце пострибав маленький, а великі. Я з-за кордону привіз
на розплід. Одного разу я зібрався на полювання, узяв із
собою чоловік з десять загоничів. Вони нагнали на мене
зайців, а я їх тільки — бах! та бах! Тоді я набив їх десятків
зо три… А одного забив, то такого величезного, як баран
завбільшки! Ну, а коли здер з нього шкуру, то було більш
як півпуда сала. От які в мене зайці!
Кучер слухав, слухав, а далі й каже:
— Но-о, скоро вже і міст той, що під брехунами ламається.
Почув це пан і каже:
— Чуєш, Іване, так от які зайці бувають! Правда, що
в нього півпуда сала то не було, а так, фунтів з десять.
— Звісно, заєць зайцем, — каже Іван.
Ну, їдуть далі, а пан знову до Івана:
— От що, Іване, а чи скоро вже буде той місток?
— Та скоро вже, пане, — каже Іван.
— Так от знаєш, Іване, — продовжує пан, — мабуть,
що на тому зайцеві і десяти фунтів сала не було — так
фунтів три-чотири, не більше.
— Та мені що, — каже Іван, — хай буде і так.
Але проїхали трохи, пан покрутився на місці та й знову:
— А чи скоро, Іване, вже той міст буде?
— Так, скоро, пане, ось-ось, тільки в долинку спустимось.
— Гм, — каже пан, — а знаєш, Іване, на тому зайцеві
й зовсім сала не було — сам знаєш, яке на зайцеві сало.
— Та звісно, — каже Іван, — заєць зайцем.
Спустились в долину, а пан і питає:
— А де ж, Іване, той міст, що ти про нього говорив?
— А він, пане, — каже Іван, — розтопився так само, як
те заяче сало, що ви про нього говорили.
Загонич — учасник облави, який жене звіра на мисливця.
Півпуда — близько 8 кг.
Фунт — близько 400 г.
 
###129###
 
ЯК КІТ ЧОБОТИ КУПУВАВ
Українська народна казка
У невеличкій хатинці край села мешкало котяче подружжя. Якось пухнастий господар схаменувся:
— Зима вже на порозі, а про чоботи ми й не подбали.
— То піди до міста, допоки не випав сніг, — запропонувала дружина, — та купи взуття.
Уранці, щойно сонячне проміння ковзнуло по землі,
смугастий вирушив у дорогу. Уже здолав чималий шлях,
коли на узліссі зустрів молодого лиса.
— Куди це ви, пане Коцький, прямуєте? — поцікавився рудий.
— У місто, — зізнався кіт. — Хочу собі та дружині чоботи купити, бо вже й зима настала, а ходити босоніж дуже холодно.
— А навіщо далеко йти? Тут неподалік є чудовий чоботар, на ім’я Вовк. Він такий умілий майстер, що будь-яке
взуття пошиє.
— Дякую за пораду, пане Лисе, — вдоволено промуркотів пухнастий. — Завітаймо до нього!
І рудий повів нерозважливого кота плутаними стежинами. Варто зауважити, що смугастик ніколи в лісі не бував, тому й не знав, якими небезпечними бувають звірі.
Щойно мандрівники опинилися в самій хащі, як лис пригрозив:
— Давай гроші, а не то — смерть!
— Згляньтеся, — заблагав кіт, — придбаю вам найкращі чоботи, лише відпустіть.
І так просив, що рудохвостий урешті-решт погодився:
— Тільки по взуття підемо разом. А то ще втечеш!
Коли мандрівники дісталися міста, лис попід огорожами й будинками прокрадався, а кіт спокійно крокував вулицями. Біля крамниці пухнастий запропонував:
— Ходімо, виберете взуття.
— Та що нам удвох там робити? Краще надворі зачекаю, — відмовився рудий, поглядаючи на всі боки. —
Тільки ж не барися!
Кіт увійшов до крамниці, а лис вирішив сховатися.
Озирнувшись, він побачив собачу будку.
— Оце так хатинка! — зрадів рудий. — Немов для мене
збудована. А що там усередині?
Та не встиг і на поріг ступити, як почув погрозливе
гарчання. Тієї ж миті з будки вискочив пес і накинувся на
непроханого гостя. Невдаха ледь вирвався з гострих собачих зубів і, забувши про кота та чоботи, дременув так, що
аж курява стояла.
А пухнастий придбав у крамниці взуття та вирушив
додому. Тільки цього разу він розважливіше обирав супутників.

###130###
 
ЯЗИКАТА БАБА
Фінська народна казка
Жили собі колись дід та баба. Була баба надто говірка:
тільки щось трапиться вдома, все село знає.
Дід — вправний мисливець і рибалка. Якось, ідучи на
риболовлю, він знайшов у лісі скарб і роздумував, як би
непомітно принести його додому. Бо як дізнається його
балакуча дружина, негайно роздзвонить іншим.
Тож вирішив дід схитрувати. Пішов по здобич і поміняв її місцями: в я
 тір посадив глухаря, а в клітку — щуку. Повернувся додому та й каже бабі:
— Я знайшов у лісі рідкісний скарб, завтра підемо
й принесемо додому чимало грошей.
— Та невже знайшов скарб?! — вигукнула дружина.
Їй страшенно кортіло вислизнути з хати й розплескати
всьому селу про новину. Але дід не пустив її, а велів лягати спати.
Рано-пораненьку пішли вони вдвох по скарб. Біля озера дід сказав:
— Зачекай-но, у мене тут ятір.
Бабиному здивуванню не було меж, коли вони знайшли в ятері глухаря! Пішли далі в ліс — натрапили на клітку. У клітці — велика щука. Тоді дід привів бабу до скарбу. Гроші склали в дві торби й поспішили додому. Коли
повернулися, бабі нестерпно кортіло розповісти комусь
про знахідку. Та дід не пустив.
Перегодом вона все ж вислизнула з двору. Не встигла
добігти до сусідів, як собаки зчинили страшенний ґвалт,
і дід гукнув бабі:
— Не йди, бабусенько, хіба не чуєш, там жінка б’є чоловіка!
Баба перелякалася і не зайшла в дім. Так першого дня
ніхто в селі не дізнався про скарб.
Полягали спати. А на світанку баба прокинулася, і вже
жодна сила не могла втримати її вдома — побігла до сусідів і почала розповідати:
— Ми знайшли скарб — дві торби грошей принесли!
— Ти ба, де це так поталанило? — запитав сусід.
— У лісі, — хвилюючись, пояснила стара. — Разом із дідом ходили.
Спершу перевірили пастки: з ятера
вийняли глухаря, а із клітки — щуку. Взяли їх і пішли далі...
— Вигадуєш! — перебив її господар. — 3 ятером не полюють
на глухаря, а кліткою не ловлять
щук.
— Саме так і було, — засперечалася баба. — Потім склали гроші
у дві торби. Повернулися до села,
коли тебе саме била жінка...
— Неправда! — вигукнув сусід. — Де і коли мене жінка била? Усе ти вигадала, немає й краплі правди у твоєму
базіканні. Ану йди геть!
Не залишалося бабі нічого іншого, як чимдуж бігти до
своєї хати й більше не базікати по селу про свого чоловіка, а бути в розмові обачною та мудрою.
˜Ятір — риболовне знаряддя у вигляді сітки. 
 
###131###
 
ЩО ШУКАВ, ТЕ Й ЗНАЙШОВ
Болгарська народна казка
Якось крутився біля кошари старий вовк — хотів щось
украсти. Аж ось вийшла з кошари вівця і почала пастись.
Побачив її вовк, підійшов та й каже:
— Чуєш, овечко, я тебе з’їм!
Спочатку вівця злякалася, але подумала та й каже:
— Знаю, що з’їси мене, але ти зачекай, поки я натішуся цією травичкою. Довше подивишся на мене, апетит
кращий буде.
— Гаразд! — сказав вовк і солодко облизався.
І от почала вівця підстрибувати та гратися, спочатку
помаленьку, потім швидше, швидше і так стрибала, що
вовк і не помітив, як вона вскочила в кошару. Вовк аж
нестямився од злості — як же це могло статися, що вівця
сама попалась йому в лапи, а тоді обдурила його?
Злий побіг він до лісу. Там у видолинку побачив козу,
що ласувала листочками та жолудями. «Ха, — засміявся
вовк, — вівця мене обдурила, а козі не вдасться!» Побіг
і наздогнав її.
— Підійди ближче, кізонько, я тебе з’їм.
Злякалася коза, як побачила налиті кров’ю вовкові
очі, та й каже:
— Знаю, вовче, знаю: я в твоїх лапах. Тільки прошу
тебе, дозволь мені вискочити на оте каміння й заспівати,
дай порадіти востаннє. А ти подивишся, посмієшся, зголоднієш і любесенько з’їси мене.
Вовк погодився. А каміння те було серед страшних ям.
Стрибнула коза на один камінь, тоді перескочила на другий, третій. Поки вовк розкумекав, у чім річ, коза вже
щезла за горбом.
Втратив дурний вовк і козу. Сердитий-пресердитий подався світ за очі. Вийшов на галявину, коли бачить: ослик
пасеться.
— Гей, осле, — закричав вовк, — я з голоду вмираю!
Двоє мене обдурили, але тебе вже я з’їм.
— Ой, вовчику, я оце недавно втік од поганого хазяїна — решето зробив він з моєї спини. Надумався сам себе порятувати. Я такий радий, що стрів тебе, що ти зразу
з’їси мене. Але спершу похвалюся новиною. Учора розносили указ про ослів, і всім нам причепили по одному до
кожного копита. А я, дурний осел, ніяк не можу прочитати, що воно там написано в тому указі. Може, ти, вовче,
прочитаєш?
— Повернися — побачу! — мовив вовк.
Ослик підняв одну ногу, другу, а вовк, що не знав ніякого письма, поклацав зубами по підковах та й каже:
— В указі говориться, що старим вовкам належать молоді вівці, молодшим — старші; на підкові один гвіздок,
два, три…
І почав рахувати. А ослик як брикне його щосили по
голові, так вовк одразу і впав на землю. Ослик утік.
Прийшов вовк до тями, роззирнувся, згадав усі свої невдачі і почав себе лаяти: «Вівцю знайшов — та обдурила
мене і втекла. Знайшов козу — і та підманула мене. Аж
якийсь осел — і той піддурив мене, та ще й голову мені
розбив. Чи мені, голодному й старому вовкові, треба були пісні й танці або чиїсь укази? Батько мій був неписьменний, не вмів читати. Не любив, щоб йому танцювали
й співали, зате ж він ніколи не ходив голодний. Хоч би це
хто добре набив мене і не казав би, за що!»
Поки … вовк отак приказував, з … кущів вискочив …
вівчар і ну молотити вовка … палицею. Ледве втік той від
страшних ударів. Прибіг у ліс та й каже собі: «Що шукав,
те й знайшов». 
 
###132###
 
Прочитай заголовок. Про що може розповідатися
в казці з таким заголовком?
ЯК ЗВІРІ ПРИЯТЕЛЮВАЛИ
Грузинська народна казка
Зустрілися якось ведмідь, вовк і лисиця. Бідкаються,
що часто їм доводиться без вечері засинати. Ото й домовилися: що вполюють, порівну ділити. Домовилися та й
заприятелювали.
Згодом подалися всі троє полювати. Коли це біжить
сарна. Упіймали вони її, скрутили в’язи, посідали в холодочку та й нумо ділитися.
От ведмідь і загадує вовкові, щоб ділив. Той і почав:
— Голову тобі, бо ти — пан наш і голова всьому. Ніжки — лисичці, бо любить вона бігати, а…
Не встиг вовк і доказати, як
ведмідь його гуп по довбешці,
аж луна в горах пішла. А ведмідь повернувся до лисиці й
каже:
— А тепер, лиско, діли ти!
Лиска задзявкотіла:
— Голову, ведмедику, тобі,
бо ти наш господар. І серединку тобі, бо хто ж, як не ти, дбає
про нас, мов татуньо. Та й ноги тобі, бо кожен твій крок
тільки для того й є, аби ми гараздували.
— Отак, отак, лиско! Дуже славно, дуже мудро. Хто це
тебе й навчив! — вигукнув ведмідь.
— Ти щойно так втелющив вовкові, що куди було й не
навчитися, — відповіла лисичка. 
 
###133###
 
ЛИСИЧЧИНА ПОРАДА
Узбецька народна казка
Одного разу, пасучи в степу отару, старий вівчар ліг
спочити та й задрімав. А прокинувшись, побачив, що степ
охопила пожежа. Завернув він свою отару та й погнав геть
від небезпечного місця. Оминаючи охоплений полум’ям
пагорб, він раптом почув голосне сичання. Бачить —
а в полум’ї б’ється, звивається чимала змія. Зглянувся
вівчар над нею, прив’язав до своєї ґирлиґи торбинку
і простягнув у полум’я. Змія спритно заповзла в торбинку, вівчар підтягнув її до себе. А та, щойно вилізши, кинулась на вівчаря і вмить обвила йому ногу.
Здивувався вівчар та й питає:
— Чого це ти обвила мою ногу?
— Бо хочу тебе вжалити, — відповіла змія.
— Але ж я тебе врятував від страшної смерті. Невже ти
вжалиш людину, яка тобі зробила добро?
— Я не повинна зважати на такі дурниці. Якщо від
природи мене наділено жалом, то я повинна жалити, ні
про що не думаючи. От і все.
— Та не може такого бути! —
вигукнув у розпачі вівчар. — Ну,
постривай трохи, спитаймо в когось, чи можна на добро відповідати злом. Як скажуть сторонні, так
і буде.
Погодилася змія, і вівчар рушив
уперед з нею на своїй нозі.
Невдовзі трапилася їм назустріч
худюща корова.
— Послухай, корово, скажи-но
нам: добром чи злом відповідають
на добро?
Корова замислилась на хвилину, а тоді сказала:
— Зазвичай на добро відповідають злом. От візьміть
мене: доки я була молода і давала молоко тричі на день,
господарі мене любили й ходили за мною як за своєю дитиною. А тепер я постаріла, не стало в мене молока, і господарі збираються завтра продати мене на м’ясо. Хіба ж
добром вони платять мені за моє добро?!
— Ну от, бачиш, вівчарю, самі люди платять злом за
добро. Чого ж ти від мене вимагаєш? — просичала змія. —
Готуйся до смерті — зараз я тебе вжалю та й усе.
— Постривай, куди ти квапишся? Запитаймо ще в когось, — кинувся благати вівчар. — А тоді вже хай буде,
що буде.
І тут вони побачили дерево, що стояло край дороги. То
була стара-престара яблуня з обідраною корою й поламаним гіллям. Земля довкола її стовбура була всипана камінням.
Вівчар спитав у яблуні:
— Скажи нам, яблуне, добром чи злом відповідають на
добро?
— Злом, звичайно, злом, — відказала яблуня. — За молодих літ на моєму гіллі рясно родили яблука. Перехожі
кидали в мене камінням, збиваючи їх, хлопчаки вилізали
на мене й ламали гілки. Бачите, що тепер з мене сталося.
Незабаром мене спиляють на дрова. То хіба це добро за
моє колишнє добро?!
— Ну, от тобі й дерево те саме сказало, — просичала
змія і намірилася вжалити свого визволителя.
— Зачекай ще трохи, — попросив засмучений вівчар. —
Нумо ще раз, востаннє спитаємо в когось.
І тут їм нагодилася лисичка.
— Лисичко-лисичко, — зупинив її вівчар, — скажи
нам, чи справедливо відповідати злом на добро.
Спинилася лисичка, поглянула на вівчаря і на змію,
що обвилася навколо його ноги.
— А чого ви мене про це питаєте? — спитала раптом
лисичка.
— Та от урятував я змію від смерті у вогні, а вона тепер
хоче мене вжалити. Хіба ж це справедливо?!
— Як же ти її врятував від смерті? — здивувалася лисичка.
— Побачив, що вона б’ється в полум’ї і зглянувся над
нею. Прив’язав до вівчарської ґирлиґи торбинку і простягнув у полум’я. Вона заповзла в торбинку, я витягнув
її з полум’я і випустив на волю. Ось так і порятував.
Почувши таке, лисичка голосно засміялася і сказала:
— Ти, мабуть, вирішив поглузувати з мене, вівчарю!
Хіба могла б така велика змія вміститися у твоїй маленькій торбинці? Не може такого бути.
— Але я вмістилася, — заперечила змія.
— Не вірю! Покажи, як це в тебе вийшло. Спробуй ще
раз залізти в торбинку. І тоді я скажу, хто з вас має рацію.
— Ну, дивись, — похвалилася змія і заповзла знов
у торбинку.
Тут лисичка моргнула вівчареві, щоб той зав’язав торбинку, і сказала:
— А тепер бий торбинкою об землю, скільки сили маєш!
Вівчар так і зробив. Бив-бив, доки убив підступну змію,
а тоді пішов своєю дорогою.
Ґирлиґа — загнутий на кінці ціпок, яким користуються пастухи. 
 
###134###
 
ПАЛАЦ ІЗ МОРОЗИВА
Одного разу в Болоньї саме на П’яцца
Маджоре побудували палац із морозива.
Діти прибігали на площу з усіх кінців міста. Усім кортіло хоч лизнути його. Дах
цього палацу був зі збитих вершків, дим
у комині — з цукрової пудри, сам комин — з варення. Усе інше було з морозива: і двері, і стіни, і меблі.
Одне маля вчепилося за стіл і злизало
всі чотири ніжки, так що стіл з тарілками
(тарілки були з найкращого шоколадного морозива) повалився просто на нього.
Один поліцай помітив, що вікно палацу почало танути.
Шибки були з полуничного морозива і, танучи, спливали
рожевими струмками.
— Швидше сюди! — гукав поліцай. — Швидше лижіть!
І всі кинулися лизати ще швидше. Шкода, коли такі ласощі пропадають!
— Дайте мені крісло! — благала якась бабуся, що не могла проштовхатись крізь юрбу. — Оте крісло дуже зручне для кволої бабусі. Будь ласка, подайте мені його, оте з бильцями.
Один пожежник зглянувся над старенькою та й виніс їй морозивне крісло з кремом і фісташками, й раденька бабуся почала ласувати його бильцями.
Ой, який же то був веселий день! До того ж лікарі зробили так, що ні в кого не болів живіт. Ще й тепер, коли діти просять другу порцію морозива, батьки кажуть зітхаючи:
— Ти, мабуть, з’їв би цілий морозивний палац, той, що в Болоньї стояв.
Джанні Родарі
  
###135###
 
Прочитай заголовок. Поміркуй, про що може
йтись у цій казці.
ХІБА МОЖЕ БУТИ ІНАКШЕ?
Серед лісу, на старенькій липі, мешкала родина бджіл, а під деревом, на землі, жив тетерук. Був він немолодим і постійно чимось незадоволеним.
— Знову гудуть, — бурчав уранці на бджіл.
— Ми, дядьку, летимо нектар збирати, — привітно пояснювали сусідові смугасті комахи.
— І чого їм удома не сидиться? — знизував крилами птах.
Працьовиті бджілочки на непривітний характер сусіда не зважали, а за потреби завжди йому допомагали.
Одного ранку, як завжди, смугасті полетіли збирати нектар.
І тут до дерева підійшов ведмідь.
— Зараз я досхочу поласую медом! — облизнувся, лізучи на дерево.
«Ти ба, до бджіл «гості», — єхидно хмикнув тетерук. — Так їм і треба, а то літають тут — дзижчать…»
Коли працелюбні комашки повернулися, то побачили, що всі їх запаси знищені…
— Як так, — допитувалися бджілочки в тетерука. — Чому ви на допомогу не покликали? Чому галас не здійняли?
— Я спав і нічого не чув, — пробурмотів птах.
— От безсоромний, — хитали головами лісові звірята. — Бачив, що сусідів грабують, і ні слова не сказав!
Минув час. Працьовиті бджілочки знову назбирали багато меду й про прикрий випадок більше не згадували.
Аж раптом, одного дня, лісом пронеслася звістка:
— Мисливець!
— Ховайтеся, хто де може!
Бджілочки підлетіли до тетерука:
— Ховайтеся, дядьку! Лісом ходить мисливець!
— Не можу, нездужаю я… — ледь-ледь вимовив птах. — Видно, щось не те з’їв учора. Недобре мені.
— Але якщо він вас побачить — не пошкодує! — схвильовано гуділи комашки.
Тетерук, ледь підвівши голову, простогнав:
— Будь що буде… Мені й підвестися несила…
«Ні, так не можна! — вирішили бджоли. — Треба сусіда рятувати!»
І щойно мисливець наблизився до гнізда тетерука, його оточили комахи.
— Геть звідси! — задзижчали. — Геть, бо покусаємо!
Чоловік спочатку відмахувався, та коли побачив, що смугастих стає все більше, дременув навтьоки.
— Дякую, друзі, — розчулено вимовив тетерук. — Якби не ви, не бачити мені більше сонечка.
Відтоді не було в лісі кращих сусідів, ніж тетерук і бджоли. А хіба могло бути інакше? 
 
###136###
 
Прочитай правила народної дитячої гри.
КОТИ
Діти стають у коло і промовляють лічилку. На кого випаде в лічилці, той виходить з кола, а хто залишиться останній — той носитиме «котів» (палички).
«Котів» дають у руки, зав’язують очі й, узявши вдвох
попід руки, ведуть і повертають то в один бік, то в другий,
щоб гравець утратив орієнтацію, і запитують:
— Крутяться журавлі?
— Крутяться. — відповідає
гравець із зав’язаними очима.
— Крутімося й ми.
Крутять знову і ведуть далі:
— Клади два «коти».
Гравець кладе дві палички. Його ведуть ще далі, знову
крутять і ведуть.
— Клади три «коти».
— Клади одного «кота».
Так розносять усі шість-вісім «котів». Потім приводять гравця на попереднє місце, розв’язують очі й посилають шукати «котів».
Тоді вибирають іншого носити «котів».
За матеріалами сайту «Весела абетка» 
 
###137###
 
СІМ РАЗІВ ВІДМІРЯЙ — ОДИН РАЗ ВІДРІЖ
Крилатий вислів «Сім разів відміряй — один раз відріж» чуємо щоразу, коли йдеться про якісь відповідальні
рішення. Очевидно, що нічого такого в буквальному значенні слова ми не повинні міряти, а тим паче різати. Але
ж хтось вигадав усе це чи робив таке колись, якщо вислів
став відомим.
Тож дослідити вдалося ось що.
Маленьке українське містечко. Швець Панас. Крутиться у своїй майстерні як дзиґа. Люди із замовленнями
йдуть та йдуть. Полотно й тканини несуть і несуть. Син
Грицько робить вигляд, що зайнятий, ховаючи очі під
лавку — лінькуватий удався. Панас не витримує: «Допомагай, сину, бери ножиці й ріж по наміченому».
Це було в понеділок. Грицько нічого не відрізав. І у вівторок, і в середу,
й так до кінця тижня. Ходив, насіння
лузав, новини в інтернеті читав, себе
з лінійкою в інстаграмі постив. Наступного понеділка Панас не витримав: «То де ж той рукав, який ти мав
сім днів тому відрізати?» А Грицько йому такий у відповідь: «Сім разів відміряй, батьку, а один раз відріж!»
Так і пішло у світи з легкої руки Панасового Грицька.
 
 
###138###
 
БУЛИ СОБІ ДВА БР˜АТИ
Були собі два брати —
замурзані пірати.
Не слухалися мами,
поганими словами
забруднювали простір,
були нестерпні просто.
До школи не ходили,
корисного не їли,
з науками не знались,
ще й в носі колупались.
Їм якось пощастило:
до облавку прибило
у пляшці карту світу,
на ній — місця заритих
скарбів і шоколадок.
— Гей-гей! — пірати радо
кричали, мов скажені. —
скарби у нас в кишені!
Давай вони дивитись,
вертіти і крутити
ту карту загадкову...
Пора б згадати школу.
Але ж дурні пірати
ледь-ледь могли читати.
Впізнали кілька літер,
гадали, звідки вітер,
що значать закарлючки
та інші мудрі штучки.
Один кричить: — Це море!
Волає другий: — Гори!
Один кричить: — Це Штати!
А другий: — Ні, Карпати!
Отак вони сварились,
аж поки не побились.
В обох на лобі ґулі,
в обох в кишенях дулі…
Та зрештою зібрались
і десь помандрували.
Блукали десь пів року,
стомилися нівроку,
аж ось замріло місто
на горизонті чистім.
Знов спори в них негожі,
і знов за рибу гроші:
— Це — Київ стародавній!
— Ні, це — Горішні Плавні!..
І поки знов сварились,
кусалися і бились,
той скарб і шоколадки
відрили дві піратки.
Отак завжди буває:
скарби той здобуває,
хто дружить із книжками
і слухається маму… 
 
###139###
 
Чи то жарт напівзабутий,
чи одна із небилиць —
тільки чув я, ніби Лютий
довгий-довгий був колись.
Він у шапці-невидимці
мандрував собі щодня
по дорозі, по стежинці,
по заметах навмання.
Де не ступить — наче глиця
стане вмить колючий сніг,
на льоту замерзне птиця
і впаде йому до ніг.
А дихне — ставки і ріки
лід засклить до весни,
і поснуть, бува, навіки
судаки, лящі, лини.
По горбах і кручах голих
мерзнуть кози і зайці...
і забили тут на сполох
побратими-місяці.
На узліссі просто неба
раду скликали мерщій.
— Гріти землю швидше треба! —
загули навперебій.
Ну, а Лютий не зважає,
все те байдуже йому,
не припас, мовляв, тепла я,
де ж тепер його візьму?
І сказали побратими:
— Це турбота не твоя,
вахту Березень нестиме
від сьогоднішнього дня.
... Чи то жарт напівзабутий,
а чи й вигадка, гляди, —
тільки от говорять люди,
що відтоді місяць Лютий
став короткий назавжди.
 
###140###
 
Українська народна казка Поділля
Жили собі чоловік і жінка. Було в них багато дітей,
але мало достатку. От жінка дізналася, що знову стане матір’ю. Ішла вона по дорозі і зустріла стару-стару бабусю.
— Нелегка доля буде у твого найменшого сина, — сказала та й зникла.
А бідолашна плакала і плакала, ідучи додому. Нічим не могла зарадити горю, тільки молилася щиро.
Народила жінка сина і назвала його Тарасом. Хлопчик ріс як з води, усе йому було цікаво, не нарадуються батьки. І жили вони мирно і дружно, хоч і працювали тяжко.
Але прийшла біда в хату біленьку. Занедужала мати і померла. Тяжко перебивався з дрібними дітками батько, а згодом і його не стало. Покинули рідну хатину діти і розійшлися по всьому світу білому щастя шукати. Найважче Тарасикові, живе, як горох при дорозі: хто йде, той скубне. Не раз і голодний, і холодний бував. Не раз злі люди поганим словом обмовляли, у хату не пускали. Але не даремно кажуть, що мамина молитва небеса відкриває.
З’явилась якось до Тарасика уві сні сама Доля і подарувала йому гусяче перо. Гірко всміхнувся хлопець, але не встиг і слова сказати, як опинився в якомусь дуже великому місті, у палаці дивному, високому і світлому. Кругом панів багато, і всі такі приязні, радо вітають Тараса. Не начудується хлопець. Узяв до рук перо, і заграли барвами картини чудові, полинули думки птахами вільними. І рознеслася про Тараса слава по всіх містах малих і великих, дійшла до рідного краю. Усяк Тараса шанує, усяк радий його гостем бачити. Багато різного люду в Тараса побувало. І прийшла якось стара-стара жінка. Глянув Тарас — Доля. Поставила перед ним два дарунки — лантух золота і маленьку гілочку, всипану білим цвітом, і сказала:
— Вибирай.
Ніжний терпкуватий запах затьмарив блиск золота.
Недовго й думав Тарас, узяв гілочку, яка виявилася цвітом терну. І враз опинився коло батьківської хати, побачив своїх братів і сестер, земляків, почув їх плач. Заболіло
в Тараса серце, і стало його слово ще гучніше, і понеслося по всіх усюдах:
— Вставайте, кайдани порвіте!
Дійшли чутки і до царя. Розіслав він своїх слуг, щоб зловили Тараса. По всіх кутках нишпорили нелюди і таки зловили. Закували в кайдани і завезли далеко-далеко.
І потягнулися дні, місяці, роки тяжкої неволі. Посивів Тарас, занедужав. Уже надію втратив повернутися до рідного краю. Аж тут знову з’явилася Доля:
— Не залишилося в мене дарунків для тебе, Тарасе. Хіба, що ось цей, останній.
І вона зняла з нього важкі залізні кайдани. Сталося диво, Тарас зробився легким-легким, відірвався від землі і вільним птахом полинув в Україну. Кажуть, і досі літає.
То соловейком щебече, то гордим соколом людей на майдани скликає.
 
###141###
 
ДРУЖБА ТА БРАТСТВО — НАЙБІЛЬШЕ БАГАТСТВО
КАЗОЧКА ПРО ДРУЖБУ
Щоранку борсучок Єгор робить зарядку. Раз-два лапками, три-чотири хвостиком… Після неї він іде збирати росу й чаювати із Сонечком.
Та якось одного дня борсучок зник. Сонечко розгублено ходило лугом і чекало на друга.
Єгор не прийшов.
— Що трапилося? — почало хвилюватися світило.
Квіточки, яких теж здивувала відсутність борсучка, запропонували:
— Треба з’ясувати причину. Попросімо мишку збігати до Єгора.
Сіренька голівкою на знак згоди кивнула, хвостиком махнула й побігла до нірки борсучка.
— Тук, тук, тук, — постукала у дверцята. — Є хто вдома?
— Заходьте, — почулося зсередини.
Мишка дверцята відчинила й забігла в хатинку. Там у ліжечку лежав борсучок.
— Тебе всі шукають, — пропищала мишка.
Єгор сумно зітхнув:
— Нездужаю я. Ніжка болить.
Сіренька ніжку оглянула, носиком замислено повертіла й сказала:
— Я незабаром повернуся. Чекай на мене!
Єгор усміхнувся: «Не забули про мене друзі».
Мишка побігла до квіточок і розповіла про хворобу борсучка. Тут якраз і Сонечко підійшло.
Вислухавши сіреньку, світило дістало промінчика:
— Візьми. Він усі хвороби зцілює.
— А що з ним робити? — запитала мишка.
— Поклади поряд із хворою ніжкою, — порадило Сонечко.
— Гаразд, — кивнула сіренька і швиденько побігла до нірки хворого.
Незабаром усі побачили Єгора. Він щасливо усміхався.
— Я знову здоровий! — вигукнув борсучок.
— Ура-а! — заплескали пелюсточками квіточки.
— Ура-а, — щасливо усміхнулося Сонечко.
Усі раділи й веселилися.
Друзі знову були разом!
 
###142###
 
Я ЗНІМАТИМУСЯ В КІНО!
162.
У нашому дворі всі мріяли про кіно. Ми захоплено
дивилися фільми й гадали: як у них потрапляють діти?
Сусідка, котра працювала в театрі вахтеркою, якось сказала, що режисери часом самі бігають вулицями і вишукують дітей для своїх фільмів.
Щомиті, блукаючи нашим маленьким містом, я очікувала на запитання: «Дівчинко, хочеш зніматися в кіно?»
Я знала, що відповім не одразу. З індійських фільмів
я навчилася «чарівного погляду», вартого майбутньої кінозірки, — цим поглядом я маю подивитися на режисера!
Головне — не квапитись. Стоячи вдома перед люстерком, я тренувала цей погляд: заплющувала очі й рахувала: «Один, два, три...» — і тільки на «п’ять» повільно підіймала повіки та округлювала очі до неймовірних розмірів. От якщо я погляну саме так, кожний режисер одразу зрозуміє, що перед ним — талановита актриса й справжня красуня. А головне, подумає він, як вона вміє тримати паузу!
— Я зніматимусь у кіно, — повідомила я всім у своєму дворі.
«Усім» — це моїй подружці Ольці, її братові-близнюкові Сашку та Язикатій Куці (Кукою цю старшу дівчинку називали вдома, а вже у дворі до неї приліпилося ще
й прізвисько).
— Та ти що?!! — захоплено вигукнули брат із сестрою
й, немов флюгери, одночасно повернулися до мене.
— Ну то й що? — зневажливо знизала плечима горда
Кука. — А мені мама скоро купить золоту сукню!
Аргументів проти золотої сукні у мене не знайшлось,
а Олька та Сашко з таким самим захопленням повернулися до Куки:
— Ух ти! Справді — золоту?!
А я пішла з подвір’я на вулицю. Туди, де великою чередою бродили безпритульні режисери. Я йшла і думала,
що запросто зіграю і Попелюшку, і дівчинку-розвідницю,
і Герду...
— Дівчинко... — раптом почула я над своєю головою приємний баритон.
«Ось воно — почалося! Режисер! Нарешті... — промайнула
думка. — Отже, не забути про
чарівний погляд! Один, два...»
Я відраховувала миті й не квапилася підіймати голову. Ще, ще хвильку, і він збагне, кого зустрів на своєму режисерському шляху!
— Дівчинко! — знову покликав голос.
Яку ж роль мені запропонують? — міркувала тим часом я, не підводячи очей і рахуючи: три, чотири...
Ще мить, і я погляну так, як дивляться красуні з листівок, котрі збирала моя мама. Ось зараз!
Мої щоки палали, дихання майже зупинилося, серце калатало так гучно, що я не чула вуличного гомону.
— Дівчинко, — голос посуворішав. — Та ти що, спиш на ходу?! Ну й діти пішли — ніякого виховання! Паска добрячого на вас нема! Як пройти до овочевого магазину?!!
— Ну що ви причепилися до дитини? — почула я інший голос, і лагідна жіноча рука погладила мене по голові. — Бачите, в неї щось з очима. Бідолашна дитина! І хто
ж її так злякав? Може, вона сирота, може, їсти хоче...
— Біжи, нехай мама тобі носа витре! І не тиняйся вулицями! — сказав хтось третій. — А то бабай забере...
Потім усі розійшлися.
А я зрозуміла, що то був не режисер...
Я повернулась у двір.
Близнюки і Язиката Кука все ще обговорювали переваги золотої сукні перед химерною мрією про кіно. Я гордо їх оминула й пішла додому.
Уже перед дверима свого під’їзду озирнулась і голосно свиснула крізь дірку в зубах.
З голуб’ятні здійнялися голуби. 
Близнюки і Кука завмерли та здивовано глянули на мене.
— Я зніматимуся в кіно! — ковтаючи сльози, заявила я і зникла в під’їзді...
  
###143###
 
МЕТЕЛИК ЛИМОННИЦЯ
У класі з Ганнусею не дружать. Може, тому, що вона майже на рік за всіх молодша? Чи тому, що спілкується більше з братом?
Дівчинка чомусь завжди тримається самотньо. Або у світи кудись поженеться, або коло мене крутиться. То оповіданнячко хоче переказати, то про дитячі пригоди розпитує.
— Дарино Іванівно, а в мене така новина щаслива, така новина!..
— Яка, Ганнусю?
— Уявляєте: рівно через місяць — мій день народження! Ось моя новина!..
— А дружити зі мною не хочуть, бо я доганяю-доганяю, а ніхто не тікає!..
Чую, Ганнуся однокласниці розказує:
— Ну, нічогісінько не пам’ятаю: ні як мене годували, ні як одягали. Розумієш, не втямлю: жила я тоді чи й не жила? Якби тепер мама не розповіла мені всього, то й досі не знала б!..
У відповідь — ні пари з уст.
— Це ти про що, Ганнусю? — цікавлюсь.
— А про те, якою була я у два місяці!
Ходили до річки на екскурсію. У Ганнусі трофеїв чи не найбільше: все, що підібрала на березі. На парті в неї з’являється склянка, встелена мохом і водою наповнена.
— Тут у мене Равлик-Павлик живе!
— Равликів не можна в себе тримати, бо глисти будуть! — осудливо перешіптуються дівчатка.
Я зі свого дитинства теж таке знаю. Та заборонити — язик не повертається. Щодня у склянці міняється вода, щодня плавають свіжі крихти. І тільки згодом виявилося, що доглядало дівча не равлика, а порожню його черепашку. Сміху було! То Ганнуся сама із себе сміялась. На парті склянки не стало. Навіть мені полегшало.
Метелика дівчатка спіймали. Розглядають. Ганнуся авторитетно каже:
— Він лимонницею зветься!
— Ми знаємо! Жовтий — то й лимонниця! Дарина Іванівна казала на природознавстві.
— І зовсім не тому, що жовтий! Ви понюхайте його, понюхайте! Він лимоном пахне!
Дівчатка недовірливо повели ніздрями.
— Справді — лимоном!.. — видихнули розгублено.
— От бачте!
Але всі про Ганнусю вже забули й побігли дивувати хлопців несподіваним відкриттям. Що ж, Ганнуся не журиться. У неї вже інше заняття: розгрібає листочки під кленом.
Стривайте, а де вона? Подалася кудись? Що ж цього разу придумає?.. 
 
###144###
 
ЇЖАЧОК
Звідкись налетів грайливий вітерець. Він заплутався
в побурілому каштановому листі. Злегка доторкнувся до
гілок — і тротуаром почали вибрикувати блискучі, ще вологі від шкаралупи каштани.
Їх тут же підхоплювали пішоходи. Ніжно їм усміхалися, пестили руками і ховали до кишень, у сумки чи просто несли на розкритих долонях, милуючись карими красенями.
Неподалік на лавці сиділо двоє школяриків: набурмосений хлопчик з непокірною чорною чуприною, що
з’їжилася над високим чолом, і білява дівчинка, очі якої
висвічували погожим небом, а губи нагадували дві скибочки перестиглого кавуна. Поруч стояли портфелики
з книжками. Вона, жестикулюючи тонкими руками, щось
тихо доводила чорноокому. Але той, заклавши пальці в кишені вилинялих синіх штанів, не помічав ні пішоходів, ні каштанів, які іноді падали коло самісіньких ніг, ні
голубоокої.
Раптом дівчинка побігла за каштаном, що покотився на край тротуару. Він ще не вилупився зі своєї темно-зеленої домівки, укритої густими гострими колючками.
Шкаралупка лише лопнула посередині. Звідти лукаво посміхався кароокий каштан.
Дівчинка підняла знахідку. Підійшла до хлопчика і ніжно сказала:
— Подивись, Івасю, якого кумедного їжачка подарував нам каштан. 
Хлопчик спідлоба зиркнув на колючку. Його губи розтяглися в широкій усмішці. Івась обережно взяв колючого красеня. Він вдячно подивився дівчинці в очі.
  
###145###
 
 ЯК МИ ДО ГЕНКИ ХОДИЛИ
Пішли ми якось у гості. До Генки. Він нам двері відчиняє з відром у руці. І в коридорі підлога була мокра.
— Ой, — ми кажемо, — в тебе так чисто! А де ваш килимок, щоб ноги витирати?
А він:
— Знаєте, хлопці, я оце щойно в квартирі прибрав, бачите, навіть підлогу помив. У мене зараз просто стерильна чистота.
— То що ж нам зайти не можна? — я питаю.
— Зайти можна, — він у відповідь, — але я килимок
поправ, і мені, е-е-е, не хотілося б, е-е-е, щоб ви його зразу
забруднили. Я хотів, щоб мама з роботи прийшла, подивилась, яке усе чисте в мене, навіть килимок, і пораділа.
Митько питає:
— Що ж нам отак під дверима стояти, поки твоя мама прийде?
— А ви краще ноги он об отой килимок витріть. Він же сухий.
Ми підійшли до сусідського килимка й стали витирати ноги. В цей час сусідські двері відчинилися, й ми побачили дядечка — в окулярах і високого.
— Ви до мене? — спитав дядечко.
— До… До вас, — збрехав Митько й озирнувсь на Генку.
— Прошу, заходьте! — посміхнувся дядечко, але ми так і стояли на тому килимку.
— Заходьте! — повторив дядечко, і ми зайшли.
— Ну, чим можу… — почав було він, але Митько його швидко перебив.
— А у вас металобрухту нема?! — закричав він.
— Нема, — здивувавсь од такого крику дядечко.
— А макулатури?! — ще голосніше закричав Митько.
Я зрозумів, що то він кричить од розгубленості, але ж дядечко цього не знав. Він трохи одійшов і сказав:
— Та ти, хлопчику, не горлай! Я не глухий! — Потім глянув на нас крізь окуляри і додав: — А макулатуру можете забирати, — і повів нас на кухню.
Там він заліз на табуретку й почав діставати з антресолей цілі стоси якихось журналів, списаних аркушів паперу.
— О, як чудово! О, як чудово! — понуро повторював Митько. — Ми принесемо більше за всіх!
Насправді ж ніякої макулатури нам не треба було. Бо
в школі ми її збирали минулого тижня, і тоді нам ніде
у квартирах багато не давали. А тепер, коли ми просто
не знали, що з нею робити, дядечко викладав усе більше
і приказував:
— Добре, що ви нагодились. А то накопичилося за
кілька років, ніяк не зберуся викинути.
— О, як чудово! — дедалі сумовитіше повторював
Митько. Зрештою я не витримав.
— Знаєте, ми стільки за один раз не донесемо.
— Ох, і то правда, — засміявся дядечко. — Щось я захопився. Ну нічого, прийдете ще.
Ми вийшли за двері й звернули до Генки, але дядечко
гукнув:
— Куди ви? Ліфт он там!..
Ми вдали, що йдемо до ліфта, почекали, доки дядечко зачинить двері, і навшпиньках, тримаючи перед собою по здоровенному оберемку, прокралися до Генчиних дверей.
 
###146###
 
— Дзвони! — сказав я Митькові.
— Краще ти!
— Як же я подзвоню, коли в мене руки зайняті?
— А в мене, по-твоєму, вільні?
Ми постояли деякий час під дверима. Можна було постукати ногами, але ми боялися, що вийде дядечко, а покласти папір на підлогу просто не здогадалися. Я спробував подзвонити головою, звівшись навшпиньки, але
тільки вдаривсь об одвірок. Тоді я спитав у Митька:
— Що ж, ми довго так будемо стояти? Ходімо краще.
— Давай хоч мотузку в нього попросимо, — відповів він.
А потім додав: — Поклади свій папір на мій і подзвони.
— А ти втримаєш?
— Постараюсь!
Я поклав свій оберемок на Митьків, — він аж похитнувсь, — і подзвонив.
Клацнув замок, і тут я побачив, що Митько притулив
отой здоровенний стос до дверей, щоб легше тримати.
— Зараз я тобі поможу, — сказав я.
Тієї ж миті двері відчинились, і мій друг разом з усією
горою макулатури повалився на Генку.
Почувся одчайдушний крик, я аж заплющив очі. А коли розплющив — на вже висохлій підлозі в купі журналів
і всякого паперу лежали Генка й Митько.
— Ви що, збожеволіли! — почав кричати Генка. — Що
ви мені з квартири зробили?! Я старався цілий день, прибирав! А ви! Що мені тепер мама скаже?
Тут він замовк і глянув кудись через моє плече. Я теж
озирнувсь. У дверях стояла Генчина мама. Вона оторопіло дивилась на завалений паперами коридор.
— Атож, — сказали тоді ми з Митьком. — Генка все
прибрав, слово честі.
І ми навперебій почали розповідати, як прийшли до
Генки і яка в нього була стерильна чистота…
Але не встигли ми розповісти все до кінця, як Генчина
мама стала сміятись, і що далі ми розповідали, то дужче
вона сміялась.
— Ох!.. Ноги витирати!.. До Петра Миколайовича (це,
виявляється, дядечка так звати). Щоб килимок!.. Не забруднити!..
А потім, коли вже вдосталь насміялась, дістала якусь газету і каже:
— Ось тут адреса приймального пункту. Збирайте свій папір і здавайте його — Генка вам допоможе. А за це вам дадуть цікаву книжку.
Ми швидко зібрали все у два стоси, перев’язали кожен мотузкою і поїхали трамваєм за тією адресою. Там ми здали макулатуру, а натомість одержали талончики.
І ще нам сказали, у який книжковий магазин ці талончики треба одвезти.
Ми сіли в тролейбус, приїхали в магазин, і нам видали казки Андерсена у двох томах.
  
###147###
 
КАЗОЧКА ПРО ПИСАНКУ
218.
Залишивши гніздечко, покотилось яєчко... Та котилось воно недалечко.
Квочка з курчатами на подвір’ї гуляла, діток своїх забавляла.
— Мамо, он яєчко по стежинці котиться, — сказало найменше курчатко. — Ану ж, яке воно на колір?
— Біле, як сніг, — сказала квочка.
— А сніг який? — спитав півник, бо курчаток узимку ще не було, і снігу вони не бачили.
— Такий білий, як оте яєчко, що котиться, — відповіла квочка. — Однак скоро Великдень. То ж пофарбуймо яєчко, щоб воно було барвисте, як весна.
Закотили курчатка яєчко до своєї хати й ну його фарбувати. Припустив теплий дощик, потім стала веселочка в небі.
Курчатка у веселочки фарб позичали, на білому яєчку весну малювали. Малювали  лапками та писали пір’ячком — і покотилася писанка зеленим подвір’ячком.
Курчатка її доганяли, на крилечках піднімали й дівчинці Наталочці, яка їх зеренцями годувала, водицею напувала, на свято Великдень подарували.
І зацвіли вишні, черешні. Став гарний, як писанка, садочок увесь.
І проказала Наталочка:
— Христос Воскрес!
  
###148###
 
ЯК ВЕСНА ЛІТО ЗУСТРІЧАЛА
Весна, господарюючи на землі, добре працювала.
Молода господиня і лід на водоймах розтопила, і матінку-землю дощами напоїла, щоб трава зазеленіла.
Прикрасила дерева і кущі листочками, одягла на них квіткові віночки…
Ну зовсім до приходу брата Літа підготувалась.
А, щоб він поспішив, ще й Грім з Блискавкою за послів додому відправила.
Почав наймолодший брат збиратися в дорогу — одягнув на русяве волосся солом’яного бриля, перекинув через плече легеньку торбину і вирушив у дорогу.
Де-не-де по дорозі Літечку чулися маївки, то там, то тут діти збирали в полі квіти, щоб прикрасити рідну домівку. Всюди Літу зустрічались щасливі люди, веселі звірятка у лісі, над полями літали різнобарвні метелики і працьовиті бджілки.
Весна вийшла назустріч братові.
Ні, вона не збиралась так швидко покинути землю, просто хотіла показати Літу красу, що була довкола.
Вони разом пройшлися полями, де густо зеленіли зернові та овочі, прогулялись лісами, оглядаючи ягідники та грибні місця, заглядаючи до садів, де, мов наречені, стояли заквітчані дерева.
— Добра робота, сестронько. Тепер і мені пора вже працювати.
Весна посміхнулась і поволі пішла геть. Її господарювання на землі закінчилося. 
 
###149###
 
ЇЇ КАРТИНАМИ ЗАХОПЛЮЄТЬСЯ СВІТ
Художниця протягом всього життя виборювала право
малювати.
До школи Катерина Білокур не ходила. Читати й писати вчилася самотужки. У дитинстві збирала з печі вуглинки й розмальовувала стіни. А ще потайки забирала
братові олівці й прикрашала квітами зошити. Уже підлітком, замість того, щоб займатися хатньою роботою, тікала в поля і малювала на звичайному полотні.
Про свої перші кроки в мистецтві художниця згадувала:
«Украла у матері кусочок білого полотна та взяла вуглину… Намалюю з одного боку полотнини що-небудь,
надивлюсь-намилуюсь, переверну на другий бік — і там
те саме. А тоді виперу той кусочок полотна — і знов малюю… А одного разу… намалювала не краєвид, а якихось
видуманих птиць… Мені було радісно на душі від того, що
я таке зуміла видумати! І дивилась на той малюнок, і сміялась, як божевільна… От мене на цьому вчинку і піймали батько та мати. Малюнок мій зірвали і кинули в піч…
«Що ти, скажена, робиш? Та, не дай бог, чужі люди тебе
побачать на такому вчинку? То тебе ж тоді ніякий біс і
сватати не буде!..» Але куди я не йду, що я не роблю, а те,
що я надумала малювати, — слідом за мною…»
Місцевий мешканець Микита Тонконіг, який мав водяний млин, тримав у селі народний театр. Він попросив Катерину Білокур зробити декорації. Катерина також грала
на сцені його театру Наталку Полтавку, Наймичку. Пізніше цим театром зайнялося подружжя вчителів — Іван та
Ніна Калити. Художник-аматор дав талановитій дівчині
перші знання: як ґрунтувати полотно, створювати фарби.
Пензлики Катерина робила з вишневих гілочок, до яких
прив’язувала котячий пух або куряче пір’я. Саме такими пензликами можна було досягати якнайтонших ліній.
За фарби їй слугували настої буряка, бузини, калини. Усе
сама, ніхто не вчив.
Батько порадив доньці навчатися в місцевого іконописця.
Катерина Білокур переживала всі труднощі з гідністю.
Навряд чи вона могла мріяти про те, що такий всесвітньо
відомий художник, як Пабло Пікассо, назве її генієм. Він
побачив її картини на Міжнародній виставці в Парижі.
Митець був вражений талантом української художниці:
«Якби ми мали художницю такого рівня майстерності, то
змусили б заговорити про неї цілий світ!»
З вільних інтернет-джерел
Аматор — той, хто залюбки займається якоюсь справою (живопис, фотографія, кулінарія тощо), не маючи
спеціальної освіти.
 
###150###

КВІТКА ЧИ КЕЙСІ?
Квітка Цісик — відома в усьому світі американська співачка, виконавиця українських народних і популярних пісень.
Повне ім’я співачки — Квітослава. Рідні та близькі її називали Квіткою. А популярність у США вона здобула під артистичним псевдо Кейсі — поєднання перших літер імені та прізвища — Kvitka Cisuk.
Квітка Цісик народилася в сім’ї емігрантів із Західної України. Її батько Володимир був скрипалем, музичну освіту здобув у Львові. Саме він з п’ятирічного віку вчив Квітку гри на скрипці. Проте з дитинства Квітка більше любила співати. Тому почала навчатися вокалу.
Працювати Квітка почала ще під час навчання в консерваторії, оскільки потрібно було оплачувати навчання і допомагати родині. Саме тоді Квітка обрала для себе псевдонім «Кейсі» і спробувала себе в шоу-бізнесі. Кейсі дуже швидко зарекомендувала себе як талановита вокалістка. Її почали часто запрошувати до співпраці відомі зірки. Пісня «Ти осяюєш моє життя», яку Квітка виконала для однойменного фільму, здобула 1978 року «Оскар» і «Золотий глобус» у категорії «Найкраща пісня до фільму».
У душі Квітка завжди залишалася українкою і тужила за своєю етнічною Батьківщиною. Вона відчувала, що повинна була зробити щось для неї. У 1980-х роках Кейсі видала 2 українськомовні альбоми — «Пісні України» та «Два кольори».
З вільних інтернет-джерел
Емігранти — люди, які виїхали на тривале чи постійне проживання в іншу країну.