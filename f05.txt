###001###
 
Органи та фізіологічні системи організму
У тілі людини клітини й тканини розташовані не безладно. Наш організм складається з окремих частин — органів.
Орган — це частина тіла, що характеризується певною формою й будовою та виконує одну або декілька притаманних йому функцій. Органи зазвичай складаються з декількох типів тканин, але певний тип переважає й визначає основну функцію органа.
Фізіологічна система — це сукупність органів, які спільно забезпечують перебіг найважливіших життєвих процесів: травлення, дихання, транспорту речовин, виділення тощо.
Травна система
Складається з органів: ротової порожнини, зубів, глотки, стравоходу, шлунка, підшлункової залози, кишечника та
допоміжних органів — печінки й жовчного міхура.
Основні функції: перетворення їжі та усмоктування поживних речовин; виведення неперетравлених залишків їжі.
Дихальна система Складається з органів: носової порожнини, гортані, трахеї, бронхів, легень.
Основні функції: насичення крові киснем, який потрібен для вироблення енергії; виведення газоподібних продуктів обміну речовин.
Сама дихальна система кисень до клітин не транспортує, це робить кров.
Кровоносна система Складається з органів: серця, артерій, вен, капілярів.
Основна функція: транспортування речовин усередині організму (кисню, вуглекислого газу, мінеральних та органічних речовин).
Опорно-рухова система Складається з кісток, м’язів, хрящів, сухожилків та зв’язок.
Основні функції: забезпечення рухів тіла; захист внутрішніх органів від механічних ушкоджень; утворення опори
для внутрішніх органів та забезпечення їхнього фіксованого положення в організмі.
Сечовидільна система Складається з органів: нирок, сечоводів, сечового міхура.
Основна функція: виведення з організму продуктів обміну, надлишку води й шкідливих речовин.
Покриви тіла
До покривів тіла людини належать шкіра та її похідні — волосся й нігті.
Основні функції: шкіра захищає інші тканини тіла від зовнішніх упливів, запобігає потраплянню в організм мікроорганізмів і шкідливих речовин; нігті захищають кінчики пальців від ушкоджень; волосся береже голову від перегрівання на сонці, а брови й вії запобігають потраплянню в очі пилу, поту.
Сенсорні системи
До складу сенсорних систем належать органи чуття: зору, слуху, нюху, смаку, дотику, рівноваги.
Основна функція: надходження в організм інформації із зовнішнього середовища 
 
###002###
 
VII–III  ст. до н.  е. Уже в цей час скіфи мали певні знання з анатомії, адже проводили бальзамування тіл померлих царів 
1576 р. Заснована Острозька академія, яка майже на 60 років стала важливим осередком української науки, зокрема медицини
Середина XIX ст. Лікар-хірург, анатом Микола Іванович Пирогов створив перший атлас топографічної анатомії людини й започаткував використання анестезії під час хірургічних процедур. Згодом Пирогов брав участь в організації медичного факультету університету Святого Володимира в Києві 
1841 р. Учні Пирогова — Микола Іларіонович Козлов і Олександр Петрович Вальтер — заснували Київську школу анатомів 
1938 р. Володимир Петрович Філатов одним із перших у світі провів успішну пересадку рогівки ока людини. У 1931–1932 роках створив при Одеській очній клініці першу станцію очної швидкої допомоги та глаукомний диспансер. Номінант на Нобелівську премію за праці з фізіології та медицини, а також за створення методу пересадки рогівки ока
1908 р. Харків’янин Ілля Ілліч Мечников удостоєний Нобелівської премії (разом із П.  Ерліхом) за створення фагоцитарної теорії імунітету 
988 р. Після прийняття християнства церква заборонила анатомічні дослідження. Проте в  Київській Русі були відомі медичні праці Гіппократа, Аристотеля, Галена, Авіценни
1632 р. Поштовхом до розвитку медичної освіти в Україні було заснування Києво-Могилянського колегіуму. Із його лав вийшли видатні науковці, які працювали в галузі анатомії: Єпіфаній Славинецький, Нестор Максимович
Максимович-Амбодик, Олександр Михайлович Шумлянський, Никон Карпович Карпінський
X–XII ст. У бібліотеці Ярослава Мудрого зберігалися переклади книг «Фізіолог» і «Шестоднев», де було описано будову тіла людини та окремих органів
1784 р. У Львівському університеті відкривається медичний факультет. Тут починає працювати Антон Марґер, який поклав початок львівській анатомічній школі
1874 р. Український анатом і гістолог Володимир Олексійович Бец відкрив рухову зону кори головного мозку й описав велетенські пірамідні нервові клітини, які назвали його ім’ям. Бец був неперевершеним майстром виготовлення анатомічних препаратів, які високо цінувалися міжнародною науковою спільнотою
1900 р. Розвиток Одеської анатомічної школи під керівництвом Миколи Олександровича Батуєва
ХХ–XXI ст. Заснування й розвиток регіональних анатомічних шкіл України
ХІV–ХV ст. Розквіт природничих наук у Європі. У цьому процесі брали участь і українці. Серед наукової спільноти Європи — Георгій (Юрій) Дрогобич, ректор Болонського університету медицини й вільних мистецтв. Він
викладав анатомію й хірургію в Яґеллонському університеті (Краків, Польща). Праці Дрогобича публікувалися в Італії, а його студентом був сам Миколай Коперник
1804 р. У Харківському університеті на медичному факультеті була заснована кафедра анатомії людини. Починає формуватися Харківська анатомічна школа

###003###
 
Для чого потрібне харчування?
Тіло людини побудоване з різноманітних речовин, значна частина яких є органічними. Але, як і будь-який тваринний організм, наш організм не здатен самостійно утворювати органічні речовини з неорганічних. Тому
для функціонування свого тіла людина має отримувати необхідні речовини з їжі. Організму також потрібна енергія для здійснення біохімічних реакцій.
Обмін речовин
В організмі людини відбувається велика кількість хімічних реакцій, у ході яких утворюються й розкладаються різні речовини.
Усі ці процеси називають обміном речовин, або метаболізмом.
Обмін речовин — сукупність змін, що відбуваються з речовинами від їх надходженУ чому полягають відмінності в обміні речовин у грибів та рослин?
Поміркуйте
Тема 1. Обмін речовин та перетворення енергії в організмі людини ня в організм до утворення кінцевих продуктів розпаду й виведення їх з організму. Процеси обміну речовин можна поділити на дві великі групи:
•синтез складних сполук із простіших (асиміляція, або анаболізм), під час якого організм витрачає енергію;
•розклад складних речовин на простіші (дисиміляція, або катаболізм), під час якого організм накопичує енергію. 
Перетворення енергії в організмі людини
Джерелом речовин і, відповідно, енергії для організму людини є їжа. Усі отримані з неї речовини транспортуються в клітини тіла. Там, у цитоплазмі та спеціальних органелах — мітохондріях, — відбувається
окиснення речовин киснем, який надходить до організму під час дихання. Відбувається реакція, яку можна порівняти з горінням дров у багатті. Проте в мітохондріях значна частина утвореної енергії не виділяється у вигляді тепла, а запасається у формі енергії хімічних зв’язків певних речовин.
Коли клітинам потрібна енергія, ці зв’язки розриваються, виділяючи енергію.
Процеси асиміляції та дисиміляції взаємопов’язані. Енергія, що вивільняється під час розкладу сполук, витрачається в процесі утворення нових речовин.
Енергетичні потреби людини
Під час будь-якої діяльності витрачається енергія. Тому людина щоденно має поповнювати енергетичні запаси свого організму. Зрозуміло, що за різних умов енергетичні витрати будуть різними. Наприклад, читання потребує менше енергії, ніж туристичний похід. Також на витрати енергії впливають стать, вік, маса тіла людини, температура середовища тощо. Відповідно, й відновлення енергії має бути різним у різних людей. Ба більше, в однієї людини енергетичні потреби можуть відрізнятися день по дню.
Отже, енергетичні потреби людини залежать від витрат на процеси життєдіяльності.
 
###004###
 
Харчові потреби людини
Харчування є основною біологічною потребою живих організмів. У нашому організмі постійно відмирає частина клітин. Їх замінюють нові, для утворення яких щодня необхідні «будівельні» речовини. У процесі метаболізму організм синтезує потрібні речовини, але це не завжди можливо. Певні сполуки людина може отримати лише з їжею. Такі речовини називають незамінними. Це — деякі амінокислоти, жирні кислоти, вітаміни й мінеральні речовини.
Тому для людини важлива не лише загальна кількість, але й склад їжі. Потрібно знати основні поживні властивості харчових продуктів і дотримуватися правил їх приготування.
Раціональне харчування
Потреба людини в поживних речовинах та енергії визначається такими чинниками, як маса тіла, вік, рівень
рухової активності тощо. Якщо в їжі буде замало чи забагато певних елементів, то порушиться обмін речовин, що погіршить стан здоров’я. Щоб запобігти цьому, слід дотримуватися норм раціонального харчування та підтримувати енергетичний баланс.
Раціональне харчування — це комплекс правил, які дозволяють людині отримувати в процесі харчування всі необхідні компоненти та енергію в оптимальній кількості.
Важливим також є режим харчування, коли добовий раціон правильно розподілений між прийомами їжі.
Енергетичний баланс — співвідношення енергії, що надходить до організму, та енергії, що витрачається.
Компоненти їжі
Основні групи речовин, що беруть участь в обміні речовин в організмі людини, — це білки, жири, вуглеводи, вода, мінеральні речовини та вітаміни. Вони містяться в харчових продуктах у різних кількостях. Як нестача, так і надлишок будь-якого компонента може завдати шкоди здоров’ю. Саме тому їжа має бути різноманітною, щоб задовольнити всі потреби організму.
Білки є «будівельним матеріалом» організму, вони містяться у складі тканин внутрішнього середовища, скелета,
зв’язок, шкіри, волосся та інших структур. Також важливими функціями білків є рухова, транспортна, захисна тощо. 
Вуглеводи беруть участь у створенні запасу речовин, необхідних для організму. Вони є важливим джерелом енергії, яку клітина може дуже швидко отримати зі своїх запасів. Близько 80% вуглеводів із нашої їжі становить крохмаль (міститься в зернових, бобових, картоплі, моркві, бананах тощо). Важливими вуглеводами для обміну речовин є глюкоза й фруктоза (містяться у фруктах, меді, у меншій кількості в овочах).
Жири беруть участь у формуванні клітинної оболонки й внутрішньоклітинних мембран, виконують функції захисних речовин. Також жири забезпечують запас речовин, необхідних організму.
Майже всі процеси обміну речовин в організмі людини відбуваються за участі води. Вода формує внутрішнє середовище клітин, створює умови для перебігу біохімічних реакцій. Потреба у воді для дорослої людини становить у середньому 2,5–3 л на добу. Частину води ми споживаємо з їжею, а близько 300 мл води утворюється під час біохімічних процесів у самому організмі.
Мінеральні речовини є незамінними компонентами харчування, оскільки вони не синтезуються в організмі людини.
Вони формують основу скелета (сполуки Кальцію), беруть участь у функціонуванні клітин і тканин (йони Натрію й Калію), необхідні для діяльності головного мозку, а також для роботи м’язів (сполуки Фосфору). Отже, раціон людини має містити достатню кількість потрібних мінеральних речовин.
 
###005###
 
1 Сьогодні на календарі 20 жовтня. Дарина хоче придбати в крамниці йогурт, виготовлений 6 жовтня. На упаковці зазначено, що термін придатності цього продукту — 14 днів. Як ви вважаєте, чи варто Дарині купувати йогурт? Чим корисний цей молочний продукт для організму людини? Які поживні речовини він містить? Які чинники слід ураховувати під час придбання харчових продуктів?
2 Людина з масою тіла 60 кг за годину прогулянки в парку витратить близько 200 кілокалорій. Якщо цей час займатися балетними вправами, витратиться аж 700 кілокалорій. А витрати енергії за годину роботи на комп’ютері становлять лише 100  кілокалорій. Чому витрати енергії за однаковий час в однієї людини є різними? Як слід харчуватися людям, які виконують різну за енерговитратами роботу?
3 Поясніть, чому важливо контролювати масу тіла і які наслідки можуть бути, якщо людина не стежить за зміною маси свого тіла.
4 Складіть своє тестове завдання щодо поживних компонентів їжі. Запишіть запитання та доберіть до нього чотири варіанти відповідей, серед яких лише один має бути правильним.
5 Латинською assimilo означає «уподібнення, злиття, засвоєння». Як це узгоджується з біологічним поняттям «асиміляція»? 
6 Знайдіть, від якого слова походить біологічний термін «метаболізм» і чи правильно його «взяли за основу» науковці?
7 Відомо, що досвідчені мандрівники обов’язково беруть у дорогу шоколад. Із чим це пов’язано? Чим його можна замінити у спекотну пору року? Уявіть, що ви збираєтеся в подорож у гори. Які харчові продукти покладете в наплічник? Обґрунтуйте свій вибір. 
8 Прочитайте слова та запишіть переклад. Які вітаміни можна отримати, споживаючи ці продукти? Назвіть інші компоненти їжі, що містяться в цих продуктах, та поясніть їх значення для людини. Bacon, beef, chicken, liver, butter, eggs, milk, blackcurrant, baguette, lemon, orange, yeast, rice, carrot, peanuts, potatoes, fish.
9 Прочитайте народні вислови про харчування. Оберіть один із них та поділіться в есе своїми думками щодо цього вислову.
• Хліб і на ноги поставить, і з ніг звалить.
• Дешева рибка — погана юшка.
• Воду вари — вода буде; пшоно вари — каша буде.
• Солодка їда — животу біда.
J Давньоримський політичний діяч і філософ Марк Цицерон казав: «Їсти й  пити потрібно стільки, щоб наші сили цим відновлювалися, а не пригнічувалися». Що мав на увазі Цицерон? Чому видатний філософ і оратор опікувався питаннями харчування?
K Біологія в мистецтві. Нідерландський художник XVI століття Пітер Артсен (1508–1575) прославився створенням жанрових натюрмортів. На кожній картині багато деталей, їх можна довго роздивлятися й дізнатися багато про
харчові вподобання його сучасників. Розгляньте картини і дайте відповіді на запитання. 
 
###006###
 
Будова та моторика шлунково-кишкового тракту 
Стінки травного каналу складаються з трьох основних шарів, кожен із яких виконує певну функцію (мал. 9.1):
•внутрішній слизовий шар містить залози, що виробляють слиз і ферменти;
•середній шар утворений гладенькою м’язовою тканиною, він забезпечує перемішування й просування їжі;
•зовнішня оболонка зі сполучної тканини покриває органи та містить судини й нервові клітини.
Скорочення м’язової оболонки шлунка перемішує його вміст (хімус) і сприяє насиченню шлунковим соком. Скорочення м’язів стравоходу й кишечника створює в травному каналі «хвилі», які переміщують хімус униз по травному тракту. Це називають перистальтикою. У процесі перистальтики вище хімусу утворюється звуження каналу, а нижче — розширення, що забезпечує просування (мал. 9.2).
Будова гладеньких м’язів Непосмугована (гладенька) м’язова тканина складається з м’язових клітин — міоцитів. Вони мають веретеноподібну форму з еліпсоподібним ядром у центрі клітини. Особливістю цієї тканини є щільне розташування клітин. 
Гладенькі м’язи скорочуються повільніше, ніж скелетні, але можуть довго перебувати в скороченому стані без великих енергетичних витрат. Тому і «втомлюються» вони повільніше.
Травні залози. Допоміжні органи травлення Найбільшими залозами травної системи є печінка й підшлункова залоза (мал. 9.3 та 7.1, с. 22).
Печінка виробляє жовч, а також знешкоджує небезпечні речовини, що потрапляють в організм. 
Жовч — це рідина, що містить солі жовчних кислот, пігменти (білірубін), які надають їй зеленуватого забарвлення, та мінеральні речовини.
Функції жовчі:
• емульгація жирів — подрібнення й утворення емульсії жирів у водному розчині;
• стимулювання роботи ферменту ліпази, що розщеплює жири (продукти розщеплення усмоктуються в кишечнику);
• підсилення перистальтики кишечника;
• пригнічення розмноження мікроорганізмів у тонкому кишечнику.
Жовч утворюється клітинами печінки (гепатоцитами) й жовчними капілярами надходить до жовчного міхура. Жовчний міхур — порожнистий орган, який накопичує жовч та за потреби виводить її в порожнину дванадцятипалої кишки. 
Підшлункова залоза бере участь у травленні, виробляючи підшлунковий (панкреатичний) сік, який містить багато ферментів (трипсин, хімотрипсин, ліпазу, амілазу тощо).
Підшлунковий сік виділяється залозою не постійно, він починає вироблятися під час їжі й триває кілька годин. У стінках травного каналу містяться й численні дрібні  залози, які виділяють слиз, травні ферменти та інші речовини.
Травні процеси в тонкому кишечнику
У тонкому кишечнику:
•завершується розщеплення речовин;
•відбувається всмоктування продуктів розщеплення.
 
###007###
 
До тонкого кишечника через дванадцятипалу кишку надходять сік із підшлункової залози і жовч із печінки. Також багато ферментів і слизу виділяють залози слизової оболонки самого кишечника. Усе це разом утворює кишковий сік, який містить до 20 різних ферментів і має лужну реакцію.
У тонкому кишечнику ферменти амілаза, мальтаза, лактаза, сахараза розщеплюють вуглеводи, а трипсин і хімотрипсин — білки.
Стінки тонкого кишечника мають багато складок, укритих ворсинками (мал. 9.4). Усередині ворсинок розташовані кровоносні й лімфатичні капіляри, які відділені від порожнини кишечника лише двома шарами клітин. Ці клітини транспортують продукти травлення в один бік — до капіляра (водорозчинні — до кровоносних, жиророзчинні — до лімфатичних), тобто відбувається усмоктування. Складчаста структура значно збільшує всмоктувальну поверхню тонкої кишки.
Рухи м’язів кишечника забезпечують перемішування його вмісту, що сприяє травленню й усмоктуванню продуктів травлення.
Травні процеси в товстому кишечнику
У товстому кишечнику відбувається:
•завершення травлення (тих речовин, які не були засвоєні в тонкому кишечнику);
•усмоктування речовин, які організм ще може використати;
•усмоктування води.
Зазвичай у товстий кишечник доходить небагато хімусу. Тому виділення кишкового соку тут починається лише після того, як хімус почне подразнювати рецептори стінок товстої кишки.
Кишковий сік товстого кишечника майже не містить травних ферментів, оскільки основні процеси травлення й усмоктування відбулися в тонкому кишечнику.
У товстому кишечнику відбувається також формування калу, який має у своєму складі неперетравлені залишки їжі, злущені клітини слизової оболонки кишечника, слиз, пігменти та мікроорганізми.
1. Які особливості будови стінок тонкого кишечника? 
2. Які функції жовчі в процесі травлення?
3. Як відбувається всмоктування поживних речовин?
4*. Як відмінності у функціях тонкого й товстого кишечника позначилися на їхній будові?
У кишечнику відбувається остаточне перетравлення їжі й усмоктування продуктів розщеплення речовин. Важливу роль у процесах травлення відіграють печінка й підшлункова залоза, які виробляють жовч та підшлунковий сік.
 
###008###
 
Мікроорганізми розподілені у травній системі нерівномірно. Їх багато в ротовій порожнині, мало у шлунку (через кислотність) та у дванадцятипалій кишці (де висока концентрація жовчі, травних ферментів та лужне середовище). Ближче до кінця тонкого кишечника кількість мікроорганізмів збільшується. У товстому кишечнику їх найбільше.
Роль мікроорганізмів у  процесах  травлення 
Мікроорганізми кишкової мікробіоти здійснюють такі функції:
• розщеплюють ті речовини, які не піддаються дії ферментів травної системи (приміром, рослинну клітковину);
• виробляють низку необхідних сполук, насамперед вітамінів Н, К і групи В;
• корисні мікроорганізми пригнічують ріст і розмноження хвороботворних бактерій та інших шкідливих організмів;
• стимулюють роботу імунної системи.
Негативна роль мікроорганізмів кишечника полягає в тому, що вони можуть спричиняти бродіння й процеси гниття з утворенням токсичних речовин.
Уплив на травну систему алкоголю та  паління
Ви, певно, знаєте, що алкоголь негативно впливає на здоров’я. І першими потрапляють під удар органи травлення. Алкоголь руйнує слизову оболонку шлунка, пригнічує роботу підшлункової залози.
Найбільше ушкоджується печінка, бо мусить нейтралізувати алкоголь та продукти його переробки. Клітини печінки руйнуються, а їх заміщує жирова тканина. Найгіршим наслідком є цироз печінки.
Під час паління нікотин, який міститься в тютюні, насамперед діє на клітини нервової системи. Але органи травлення також уражаються, оскільки порушується їхнє кровопостачання. Найбільшу небезпеку становлять продукти неповного згоряння тютюну та домішки. Серед них є багато канцерогенних речовин, що можуть стати причиною розвитку ракових пухлин у ротовій порожнині, стравоході та шлунку.
Тютюновий дим ушкоджує клітини слизової оболонки рота, продукти неповного згорання тютюну спричиняють закиснення середовища, відбувається денатурація білків амілази й лізоциму. Також створюються умови для відкладання зубного нальоту та розмноження бактерій, на емалі з’являються тріщини.
Усі ці фактори спричиняють карієс зубів та захворювання ясен.  
•інфекційні — захворювання, які спричиняють віруси, бактерії;
•паразитарні — захворювання, збудниками яких є найпростіші та гельмінти — паразитичні черви;
•неінфекційні — захворювання, що виникають унаслідок неправильного способу життя людини, а саме: порушення режиму харчування, незбалансованого харчування, паління, уживання алкоголю, — гастрит, холецистит, панкреатит, коліт тощо.
Харчові отруєння виникають унаслідок потрапляння до організму з їжею отруйних продуктів.
Ознаки харчового отруєння: біль у животі, блювання, пронос, підвищення температури, головний біль, слабкість, запаморочення. Причини харчових отруєнь можуть бути різними: отруйні гриби, плоди тощо. Отруйними можуть стати й їстівні види грибів або рослин унаслідок накопичення токсичних речовин із навколишнього середовища.
Отруєння спричиняють продукти, що були неотруйними, але стали токсичним під дією мікроорганізмів, які в них оселилися, або речовин, що утворилися під час зберігання продукту. Прикладом є ботулізм, що виникає після вживання продуктів (насамперед м’яса й риби), де накопичилися токсини, які виробляються певними бактеріями.
Токсичні речовини можуть утворюватися також у заморожених продуктах, режим зберігання яких було порушено (наприклад, у замороженій рибі). 

###009###
 
Дихання — це сукупність процесів, які забезпечують надходження в організм кисню, використання його в окисних процесах і виділення з організму вуглекислого газу. 
В організмі людини розрізняють зовнішнє і внутрішнє дихання.
Зовнішнє дихання — це обмін газами між кров’ю та атмосферним повітрям, що відбувається в органах дихання.
Внутрішнє дихання — це окисні процеси в клітинах, унаслідок яких виділяється енергія. 
Дихання є життєво важливим процесом. Якщо без їжі людина може прожити не один тиждень, без води — кілька
днів, то без кисню — лише декілька хвилин.
Дихальна система
Процес дихання відбувається за допомогою дихальної системи. Крім того, дихальна система здійснює й інші важливі функції: терморегуляцію, утворення звуків, розрізнення запахів, захист організму від негативного впливу зовнішнього середовища.
Основним органом дихання людини є легені, куди повітря потрапляє через повітроносні шляхи: ротову й носову порожнини, глотку, гортань, трахею і бронхи (мал. 12.1). Надходження повітря до органів дихальної системи та
виведення його назовні здійснюється м’язами тулуба. Розгляньмо докладніше будову й функції органів дихання.
Носова порожнина та гортань
Носова порожнина — це простір складної форми, поділений навпіл хрящовою перегородкою (мал. 12.2). Слизова оболонка носової порожнини вкрита миготливим епітелієм. Клітини слизової оболонки виділяють слиз, що зволожує вдихуване повітря, а велика кількість дрібних кровоносних судин, у яких тече тепла кров, зігріває його.
Крім того, носова порожнина є органом нюху, оскільки її слизова оболонка містить нюхові рецептори. Гортань відокремлює дихальні шляхи від глотки й стравоходу. Вона утворена рухомо сполученими хрящами й прикріпленими до них м’язами та зв’язками (мал. 12.3).
Гортань забезпечує проходження повітря до трахеї та розмежовує дихальну й травну системи. Щоб під час ковтання
їжа не потрапляла в дихальні шляхи, гортань у момент ковтка закривається спеціальним хрящем — надгортанником. 
Важливою функцією гортані є забезпечення утворення звуків: звуки, які ми вимовляємо, виникають саме в цьому органі.
Трахея — трубчаста частина дихальних шляхів, розташована між гортанню і бронхами (мал. 12.4а). Трахея складається з 16–20 хрящових напівкілець, сполучених між собою зв’язками (мал. 12.4б). Хрящі підтримують форму трахеї. Їхня незамкнена (задня) частина закрита еластичною стінкою, яка прилягає до стравоходу, що розміщений паралельно до трахеї. Завдяки еластичності цієї стінки їжа може вільно просуватися стравоходом.
Довжина трахеї становить 8–12 см. Її внутрішня поверхня вкрита клітинами миготливого епітелію. За допомогою рухів їхніх війок із трахеї видаляються пил і бруд.
Основна функція трахеї — проходження повітря з гортані до бронхів і назад. 
Бронхи — це повітропровідні шляхи, що відходять від трахеї і входять у легені. Трахея поділяється на два головні бронхи. Вони, своєю чергою, поділяються на менші бронхи (лівий — на два, а правий — на три, відповідно до кількості часток у кожній із легень). Розгалуження бронхів утворює бронхіальне дерево. Кінцеві найтонші бронхи називають бронхіолами (мал. 12.5). Головна функція бронхів — забезпечити проходження повітря від трахеї до альвеол і назад. 

###010###
 
Легені — це парні органи дихання, які забезпечують газообмін між кров’ю і повітрям. Вони займають майже весь об’єм грудної клітки. Права легеня складається з трьох часток, а ліва — з двох. Легені вкриті плеврою — плівкою зі сполучної тканини. Плевра утворює навколо кожної з легень замкнений плевральний мішок, заповнений плевральною рідиною. Бронхіоли в легенях переходять у легеневі пухирці — альвеоли, де й відбувається
процес газообміну (мал. 12.5).
Легені дорослої людини містять від 300 до 500 млн альвеол. Загальна площа їхньої поверхні сягає 100 м2! Завдяки цьому газообмін здійснюється дуже швидко. 
Дихальні рухи.
Грудне та черевне дихання
Надходження повітря в дихальну систему та його виведення з неї забезпечують дихальні рухи. У дихальних рухах беруть участь діафрагма та м’язи тулуба (насамперед міжреберні).
Діафрагма — це куполоподібний м’яз, прикріплений навколо основи грудної клітки. Скорочення діафрагми здійснюють поршнеподібний рух униз, що веде до збільшення вертикального розміру грудної клітки.
Розрізняють черевне та грудне дихання:
•під час черевного дихання разом із рухами діафрагми відбувається скорочення й розслаблення м’язів черевної стінки; 
•під час грудного дихання разом із рухами діафрагми скорочуються й розслаблюються міжреберні м’язи.
Доросла людина в стані спокою робить
від 15 до 18 дихальних рухів за хвилину.
Під час фізичного навантаження чи емоційного збудження частота та глибина дихання
збільшується.
Газообмін у легенях і тканинах Із попереднього параграфа ви вже знаєте, що газообмін між повітрям і кров’ю відбувається в альвеолах.
Внутрішня поверхня альвеол утворена одношаровим пласким епітелієм, а зовні вони обплетені капілярами (мал. 13.1).
Розгляньмо докладніше, як відбувається газообмін у легенях та тканинах.
У легенях кисень із повітря, яке надійшло до альвеол повітроносними шляхами, розчиняється в речовині, що вкриває поверхню альвеол. Далі шляхом дифузії через тоненькі стінки альвеол кисень потрапляє в кровоносні капіляри, розташовані навколо альвеол. 
 
###011###
 
Регуляція дихальних рухів. Дихальний центр Ви знаєте, що без дихання життєдіяльність організму неможлива. Воно має здійснюватися безперервно. Регуляція дихальних рухів — складний процес, що реалізується механізмами нервової та гуморальної регуляцій. Тому можна говорити про нейрогуморальну регуляцію дихання.
Дихальні рухи контролює дихальний центр, який розміщений у довгастому мозку — одному з відділів головного
мозку. Дихальний центр складається з двох скупчень нейронів. У першому скупченні містяться нейрони, збудження яких забезпечує вдих. У другому скупченні є дві групи нейронів: одна з них забезпечує вдих, а інша — видих.
Від дихального центру сигнали надходять до м’язів, які й забезпечують дихальні рухи (мал. 14.1).
Регуляція дихальних рухів. Рецептори 
На роботу дихального центру можуть упливати як нервові сигнали, так і деякі речовини.
Хеморецептори довгастого мозку реагують на кислотність спинномозкової рідини, рівень якої залежить від умісту вуглекислого газу. А хеморецептори, розташовані в деяких кровоносних судинах (дузі аорти, сонній артерії), реагують на кислотність крові. Якщо вміст вуглекислого газу в крові підвищується, то центр подає сигнал для вдиху, тобто до надходження кисню.
Робота хеморецепторів залежить від дії певних речовин і є варіантом гуморальної регуляції процесів.
Механорецептори, від яких надходять сигнали до дихального центру, реагують на розтягнення легень і бронхів.
Під час глибокого вдиху легені розтягуються і в центр дихання надходить сигнал про припинення вдиху.
Під час раптового потрапляння людини у воду або вдихання нею дуже пахучих речовин сигнали від певних ділянок мозку змушують дихальний центр віддати наказ для затримки дихання. Це рефлекторна дія, яка відбувається без участі свідомості. Вона потрібна для того, щоб перешкодити воді або агресивним речовинам проникнути в легені.
Рефлекторними діями є також такі реакції дихальної системи, як чхання та кашель. Чхання виникає під час подразнення слизової оболонки носоглотки, а кашель — під час подразнення гортані, трахеї чи бронхів. Обидва ці рефлекси пов’язані з різким скороченням м’язів і швидким видихом. Вони є захисними й спрямовані на
видалення сторонніх речовин або предметів із дихальних шляхів.
Основні функціональні показники дихальної системи. Спірометрія 
У різних людей властивості дихальних систем відрізняються. Причиною є спадковість і розбіжності в способі життя. Фізичні навантаження і вправи сприяють розвитку органів дихання й підвищують ефективність їхньої роботи.
Для визначення стану дихальної системи людини використовуються спеціальні функціональні показники, що дозволяють оцінити як стан дихальної системи людини, так і її здоров’я в цілому (див. таблицю).
Спірометрія — це процес визначення життєвого об’єму легень, який відбувається за допомогою спеціального приладу — спірометра (мал. 14.2). Спірометрію використовують для: 
•оцінки загального стану здоров’я (як один із його показників);
 
###012###
 
Внутрішнє середовище організму
Для життєдіяльності нашому організму необхідно, щоб умови всередині нього були відносно сталими. Температура, кислотність, солоність й інші параметри змінюються в досить вузьких межах. Ця сталість забезпечується рідинами внутрішнього середовища.
Основні складові внутрішнього середовища — кров, лімфа і тканинна рідина. Ці рідини взаємопов’язані одна з одною. Вони забезпечують перебіг майже всіх процесів в організмі, зокрема надходження до клітин поживних речовин і виведення продуктів обміну.
Сталість складу та властивостей внутрішнього середовища називають гомеостазом.
Кров — це непрозора рідина червоного кольору, яка циркулює судинами. У тілі дорослої людини міститься від 4 до 6 л крові. В організмі кров виконує різноманітні функції, основні з яких наведено в таблиці.
Кров є рідкою тканиною внутрішнього середовища, вона містить два основні компоненти: плазму крові та формені елементи. Плазма є рідкою складовою крові. Вона складається з води (93%) й розчинених у ній мінеральних та органічних речовин.
Концентрація розчинених солей (Na+, Cl–, Ca2+ та ін.) у плазмі крові становить близько 0,9% і підтримується на сталому рівні для перебігу фізіологічних процесів. Тому штучний водний розчин із концентрацією потрібних мінеральних компонентів (0,9%) називають фізіологічним. Його можна використати для поповнення крові в разі її втрати.
Органічними речовинами плазми є білки (альбуміни, глобуліни, фібриноген), жири, глюкоза, вітаміни, гормони, амінокислоти.
Склад крові:
• плазма (вода та розчинені в ній мінеральні й органічні сполуки);
• формені елементи (еритроцити, лейкоцити, тромбоцити). 
Залежно від рівня насиченості киснем
кров буває:
•артеріальною — містить багато кисню й мало вуглекислого газу, має яскраво-червоний колір; 
•венозною — містить мало кисню й багато вуглекислого газу, має темніший відтінок.
Колір крові визначається вмістом у ній сполук гемоглобіну з киснем: чи
 
###013###
 
Тканинна рідина
У тканинах кров проходить найдрібнішими кровоносними судинами — капілярами. Їхні стінки утворені лише одним
шаром клітин, тому крізь них у навколишні тканини просочуються компоненти плазми крові, утворюючи тканинну (міжклітинну) рідину. Ця рідина омиває всі клітини тіла й здійснює обмін речовин між ними та кров’ю.
За складом тканинна рідина схожа на плазму крові.
Але оскільки тканинна рідина здійснює обмін речовин між судинами й клітинами тканин, її склад може змінюватися
в певних межах.
Деякі речовини переходять усередину клітин тканини, а інші, навпаки, виділяються клітинами в міжклітинну рідину. Тому в різних тканинах склад тканинної рідини відрізняється.
Лімфа та лімфообіг
У тканинах нашого організму, крім кровоносних, є й лімфатичні капіляри, які проходять між клітинами. Дрібні капіляри об’єднуються в лімфатичні судини, а в місцях їхнього злиття та по ходу судин розташовані лімфатичні вузли. Усе це разом утворює розгалужену структуру — лімфатичну систему (мал. 16.1а).
У лімфатичних вузлах міститься багато лімфоцитів — клітин, які беруть участь у процесі знешкодження небезпечних речовин та інфекційних агентів (мал. 16.1б).  Через тонкі стінки капілярів фільтрується тканинна рідина й розчинені речовини, утворюючи лімфу. 
Лімфа — це прозора рідина, за складом дуже схожа на тканинну рідину, однак вона містить велику кількість лімфоцитів. В організмі дорослої людини міститься 1–2 л лімфи. Рух лімфи в судинах можливий лише в одному напрямку через наявність у них особливих кишенькових клапанів (мал. 16.1в). Лімфа, проходячи крізь вузли,  затримується й очищується. Отже, лімфатичні вузли є біологічним бар’єром на шляху інфекцій та шкідливих речовин, які можуть утворюватися в організмі.
Лімфатичні судини впадають у великі вени, де лімфа поповнює плазму крові. 
Формені елементи крові
До формених елементів крові належать еритроцити, лейкоцити та тромбоцити (мал. 17.1). Їхні основні характеристики наведені в таблиці.
Формені елементи крові утворюються в червоному кістковому мозку.
Одним із поширених параметрів, який досліджують у процесі аналізу крові, є визначення лейкоцитарної формули. Ця формула показує відсоткове співвідношення різних типів лейкоцитів, які містяться в крові.
За лейкоцитарною формулою можна виявити наявність певних патологічних процесів в організмі людини.
Зсідання крові
Зсідання крові — це процес формування в крові ниток білка фібрину, які утворюють кров’яний згусток — тромб. Зсідання крові
є захисною реакцією організму для запобігання втраті крові. Цей складний процес можна розглянути як низку послідовних реакцій.
 
###014###
 
За певними біохімічними властивостями крові, які зумовлені спадковими ознаками, Мал. 17.1. Формені елементи крові виділяють різні групи крові. 
Поділ на групи ґрунтується на наявності на поверхні еритроцитів антигенів — особливих речовин (білків і вуглеводів), які спричиняють певну реакцію імунної системи.
Сьогодні відомо близько 30 систем поділу крові людини на групи, але найбільше практичне значення мають дві з них — система АВ0 і резус-система.
Розподіл крові людини за системою AB0 на чотири групи ґрунтується на комбінації двох антигенів (аглютиногени A і B) на поверхні еритроцитів і двох антитіл (аглютиніни α і β) у плазмі крові.
Для чого ж потрібен поділ на групи? Якщо під час переливання кров підібрана неправильно, то відбудеться зсідання (аглютинація) еритроцитів. Це активує процес утворення тромбів, унаслідок чого може настати смерть реципієнта (того, кому переливають кров). Тому людині можна переливати лише кров її групи.
Групи крові системи резус У більшості людей на поверхні еритроцитів є особливий антиген — резус-фактор (Rh). Таких людей називають резус-позитивними, а їхня група крові позначається як Rh+. У резус-негативних людей цього антигена немає, їхня група крові — Rh–. Під час переливання крові, несумісної за резусфактором, у судинах реципієнта можуть утворюватися тромби. А під час вагітності, якщо мати резус-негативна, а дитина резус-позитивна, може виникати резус-конфлікт. При цьому в крові матері утворюються антитіла, що руйнують еритроцити плоду.
Переливання крові
Якщо людина втратить багато крові, то її організм може не впоратися із забезпеченням тканин і органів киснем та іншими речовинами. Тому ще здавна робили спроби переливати кров у випадку її великої втрати. Певна річ, це часто призводило до утворення тромбів і загибелі людини.
Лише після відкриття груп крові систем АВ0 і резус-фактора переливання крові стало безпечним. Для цього беруть кров здорових людей — донорів.
Для тривалого зберігання до крові додають спеціальні речовини (консерванти).
Кровообіг
Кровообіг — це рух крові, який забезпечує транспорт речовин в організмі. Кровообіг здійснює серцево-судинна система, яка складається із серця і кровоносних судин.
Основні функції кровообігу — транспортна й захисна.
На кровообіг можуть упливати зовнішні й внутрішні чинники. Так, за низьких температур повітря відбувається перерозподіл руху крові в судинах для збереження тепла. А гормон адреналін активізує кровообіг.
Кровоносні судини
В організмі людини є три типи кровоносних судин: артерії, вени й капіляри. Вони виконують різні функції, що зумовлює відмінності в їхній будові (див. мал. 18.1 та таблицю).
 
###015###
 
Серце
Серце — це м’язовий орган кровоносної системи, який забезпечує рух крові в організмі людини. Воно розташоване в грудній клітці в навколосерцевій сумці — перикарді. Перикард — це тонка щільна оболонка, що відокремлює серце від інших органів, а також запобігає його зміщенню й надто сильному розтягуванню. Маса серця дорослої людини дорівнює 250–350 г.
Стінка серця складається з трьох шарів: епікарда (зовнішній), міокарда (середній) і ендокарда (внутрішній) (мал. 19.1). Найтовщий із них — міокард, який є серцевим м’язом, що забезпечує скорочення.
Усередині серце поділене на чотири камери: два шлуночки (правий і лівий) і два передсердя (праве і ліве). Права й ліва половини серця не сполучаються між собою. У камерах правої частини міститься лише венозна кров, а в камерах лівої — артеріальна.
Щоб кров між камерами серця рухалася тільки в одному напрямку, є клапани: між лівим передсердям і лівим шлуночком — двостулковий (мітральний) клапан, а між правим передсердям і правим шлуночком — тристулковий. Між лівим шлуночком та аортою розміщений аортальний клапан, а між правим шлуночком і легеневим стовбуром — півмісяцевий клапан легеневої артерії.
Легеневий стовбур розгалужується на дві легеневі артерії (ліву і праву). 
Серцевий м’яз (міокард) безперервно працює впродовж усього життя людини. Це зумовлює його особливу будову й властивості, що дозволили виділити окремий тип серцевої м’язової тканини (див. таблицю).
М’язи передсердь і шлуночків не є однією структурою. Вони відокремлені перегородкою зі щільної тканини. Ця перегородка не пропускає збудження від м’язів передсердь до м’язів шлуночків, завдяки чому вони можуть скорочуватися незалежно одне від одного. Узгодження скорочень передсердь і шлуночків відбувається за допомогою спеціального пучка волокон, який з’єднує їхні центри генерації ритмічних імпульсів. 
Серце має власну систему забезпечення
кров’ю — артерії і вени, які називають коронарними. Під час розслаблення серця кров коронарними артеріями потрапляє в серцевий м’яз, а під час його скорочення кров із капілярів міокарду проштовхується в коронарні вени. 
Серце працює безперервно завдяки тому, що його робота організована у вигляді циклу. Чергування скорочення й розслаблення частин серця дозволяє серцевому м’язу відновлюватися в процесі його роботи.
Серцевим циклом називають сукупність процесів, які відбуваються від одного скорочення серця до наступного (мал. 19.2). Що відбувається за один серцевий цикл, можна простежити за таблицею. У середньому тривалість серцевого циклу становить 0,8 секунди. 
Скорочення серцевого м’яза називають ударом серця. У стані спокою в дорослої людини серце здійснює 60–80 ударів за хвилину. Показниками, за допомогою яких можна порівнювати роботу серця людини в різних режимах (ситуаціях), є частота серцевих скорочень, кров’яний тиск, систолічний та хвилинний об’єми крові.
 
###016###
 
Теплові явища. У природі відбуваються явища, які ми пов’язуємо з теплом і холодом: нагрівання і охолодження, плавлення і тверднення, випаровування і конденсація. Такі явища називають тепловими. Теплові явища можуть супроводжуватися зміною агрегатного стану речовини.
Питання: що таке теплота, як її можна виміряти, як вона передається від одного тіла до іншого — цікавили багатьох дослідників ще з давніх часів. Те, що теплові явища пов’язані із внутрішнім рухом і взаємодією частинок тіла, учені довели завдяки тривалим спостереженням, дослідженням і дискусіям. 
Перші спроби пояснити теплові явища належать філософам давнини, які розглядали вогонь і пов’язану з ним теплоту як одну зі стихій, що разом із землею, водою і повітрям входить до складу всіх тіл.
У той самий час деякі дослідники робили спроби пов’язати теплоту з рухом. Що могло бути підставою для таких спроб? Відповідь може видатись очевидною, адже всім відомо, що внаслідок удару або тертя тіла нагріваються. Проте процес узгодження наукових пояснень теплових явищ на основі внутрішнього руху та взаємодії частинок речовини був складним і тривалим. Адже людина неспроможна безпосередньо бачити частинки речовини й спостерігати особливості їхнього руху. 
Як саме фізикам вдалося пояснити тепловий стан тіла — головна проблема, яку ми будемо досліджувати в цьому розділі. Почнемо з дослідів, що переконливо доводять: речовина складається із мікрочастинок (молекул, атомів), які постійно й хаотично  рухаються і взаємодіють між собою.
Наші дослідження будуть пов’язані з мікрочастинками, яких ми не можемо побачити неозброєним оком. Тому для опису цих частинок, зображення їх на малюнках ми будемо користуватися фізичним моделюванням. Пригадуєте, досліджуючи механічний рух, ми використовували фізичну модель — матеріальну точку, тобто в певних умовах нехтували  розмірами тіла.
Досліджуючи теплові явища, також будемо вдаватися до моделювання, зокрема, до схематичного та графічного зображення структурних часток речовини у вигляді кульок. Хоча насправді внутрішня будова речовини є іншою. Як
відомо, структурними частками різних речовин можуть бути атоми, йони, молекули й інші частинки. Для пояснення деяких процесів, коли не важливо, яка саме частинка є структурною, вживається узагальнений термін «молекула».
Одним із найсучасніших досягнень людства є нанотехнології, які дали змогу вченим «зазирнути» в таємниці мікросвіту. Сучасні нанотехнології дають змогу не лише отримати зображення молекул й атомів (мал. 1), а й створити нові їхні комбінації для отримання матеріалів із наперед заданими властивостями.
Явища, що підтверджують рух молекул. Поспостерігайте, що відбуватиметься, якщо налити в посудину томатного соку, а потім акуратно, щоб не відбувалося змішування, долити води й залишити розчин на 2–3 дні. Ви помітите, що із часом почне змінюватися колір рідини: спершу на межі двох рідин, а згодом — і в усьому об’ємі (мал. 2).
Як це можна пояснити? Очевидно, що молекули однієї речовини (наприклад, томатного соку) внаслідок руху можуть проникати між молекули іншої (наприклад, води) без жодного зовнішнього втручання.
Водночас молекули води також проникають між молекули томатного соку. Це явище має назву дифузія.
 
###017###
 
Пояснення агрегатних станів речовини на основі молекулярно-кінетичного вчення про будову речовини. Одна й та сама речовина може перебувати у твердому, рідкому та газоподібному станах, які називають агрегатними станами
речовини. 
У природі різні стани тієї самої речовини найчастіше можна спостерігати на прикладі води (лід, вода, водяна пара). Склад цієї речовини в різних агрегатних станах незмінний — два атоми Гідрогену й один атом Оксигену (мал. 6).
На відміну від води, інші речовини в природі в усіх трьох агрегатних станах спостерігати складніше. Для цього потрібно створити відповідні умови (температура, тиск та інші). Назви таких речовин указують на їх агрегатний стан, наприклад, рідкий азот, пари ртуті, рідке олово.
З’ясуємо, у чому відмінність руху та взаємодії молекул речовини в різних агрегатних станах.
Газоподібний стан (або газ)1 — це стан речовини, в якому окремі молекули слабо взаємодіють між собою й рухаються хаотично. Середня кінетична енергія молекул є більшою, ніж їхня потенціальна енергія.
У газоподібному стані молекули майже не зазнають взаємного притягання. Зіштовхуючись між собою кілька мільярдів разів за секунду, вони змінюють напрямок руху.
Відстань між атомами й молекулами газів набагато більша за їхні розміри (приблизно в десятки, а то й сотні разів). Цим, зокрема, пояснюється значна стисливість газів.
Слабкі сили притягання молекул газу не можуть утримати їх одну біля одної. Саме тому гази здатні безмежно розширюватись і не зберігають ані форми, ані об’єму, тобто займають весь об’єм посудини, у якій вони
містяться (мал. 7).
Ці ознаки зумовлені тим, що молекули газу між короткочасними зіткненнями перебувають у вільному русі.
Більшість речовин переходить у газоподібний стан з рідкого або твердого внаслідок нагрівання. Перехід із рідкого в газоподібний стан називають пароутворенням, а протилежний йому перехід із газоподібного стану в рідкий — конденсацією. Перехід із твердого стану в газоподібний, минаючи рідкий, називають сублімацією, а протилежний — десублімацією. Прикладом сублімації є висихання білизни на морозі. Тобто у водяну пару перетворюється лід, а не вода. Прикладом десублімації є утворення інею із водяної пари.
Деякі речовини не мають газоподібного стану. Це речовини зі складною хімічною будовою, які за підвищення температури розпадаються внаслідок хімічних реакцій раніше, ніж перетворюються на газ.
Здебільшого, у звичних для людини земних умовах, певний газ має однакову густину, температуру, тиск у будь-якій точці посудини, яку займає. Однак це не універсальний закон. Наприклад, повітря в полі тяжіння нашої планети має різну густину, тиск і температуру: ці величини зменшуються з віддаленням від поверхні Землі.
У рідині молекули перебувають на відстанях, сумірних із їхніми розмірами. На таких відстанях сила, з якою притягуються молекули, має велике значення. Тому потенціальна енергія притягання молекул рідини більша, ніж кінетична енергія їхнього теплового руху. Однак молекули рідини достатньо рухливі, тому вони часто змінюють своє положення, рухаючись «стрибками». Молекули рідини перебувають здебільшого
в щільному оточенні сусідніх молекул. Коли ж раптово поруч виникає розрідження, то молекула проникає в нього. Таким чином вона потрапляє в «компанію» інших молекул і перебуває там поки не з’явиться можливість для нового «стрибка». 
 
###018###
 
Тепловий стан тіла. Для людини важливо вміти правильно оцінювати тепловий стан тіл. Якщо необережно доторкнутися до посудини на розігрітій плиті, можна отримати опіки; якщо залишити залізне відро з водою на морозі — воно може деформуватись; якщо залишити морозиво в теплій кімнаті — воно розтане.
Ми можемо оцінити теплові стани деяких тіл за власними відчуттями: чашка із щойно приготованою кавою є гарячою, сніг — холодним. Але відчуття тепла або холоду є суб’єктивними. Наприклад, зануримо на кілька хвилин одну руку в гарячу воду, а іншу — в холодну. Після цього зануримо обидві руки в посудину з водою кімнатної температури та спробуємо за своїми відчуттями встановити, яка в ній вода — холодна чи гаряча. На диво, ми це не зможемо зробити, оскільки рука, що була в гарячій воді, відчуватиме холод, і навпаки, рука, що була в холодній воді, відчуватиме тепло.
Щоб однозначно визначити тепловий стан тіла, треба знати фізичну величину, за якою можна об’єктивно встановити, яке з тіл і на скільки є теплішим чи холоднішим від іншого. Для характеристики теплового стану тіла використовують поняття температури. Із цим поняттям ви вже знайомі. Спробуємо пояснити його з точки зору молекулярно-кінетичного вчення про будову речовини. 
Тепловий стан тіла визначається тепловим рухом його мікрочастинок: що більшою є швидкість хаотичного руху мікрочастинок тіла, то більш нагрітим воно буде, і навпаки. Пригадайте, підтвердженням цього є спостереження за явищем дифузії: за збільшення температури речовини швидше проникають одна в одну.
Швидкість руху молекул і температура тіла взаємопов’язані: що вищою є температура тіла, то більш інтенсивно рухаються його молекули.
Проте, як виявилося, не лише швидкість руху молекул речовини впливає на її температуру. За нормальних умов у частинок із порівняно малими масами (наприклад, атоми або молекули водню, гелію) швидкості теплового руху більші, ніж у частинок з більшою масою (наприклад, молекули кисню або води). Тому величина, з якою пов’язана температура — це не швидкість, а кінетична енергія руху молекул: що більшою є кінетична енергія руху мікрочастинок тіла, то вищою є його температура. 
Таким чином, з точки зору молекулярно-кінетичного вчення, температура тіла характеризує середню кінетичну енергію руху часток речовини, з якої воно складається.
Температура — це фізична величина, що характеризує тепловий стан речовини і визначається середньою кінетичною енергією хаотичного руху частинок речовини.
Теплова рівновага. З досвіду ми знаємо, що чайник з окропом, щойно знятий із плити, ставлять на спеціальну підставку, щоб не зіпсувати поверхню столу внаслідок її нагрівання. Гарячий чайник передає своє тепло поверхні, на якій стоїть. Якщо цей самий чайник поставити на сніг, то він швидко охолоне, а сніг під ним розтане.

###019###
 
Нагрівання твердих тіл, рідин і газів. Ви знаєте, що внаслідок нагрівання тверді тіла можуть плавитися, а рідини — кипіти. Нагрівання спричинює зміну агрегатного стану. Чому і як це відбувається? Що змінюється у структурі речовини? Щоб відповісти на ці запитання, спочатку розглянемо ті зміни, що відбуваються в речовині перед початком переходу в інший агрегатний стан.
Унаслідок певних особливостей у внутрішній будові твердих тіл, рідин і газів їхній процес нагрівання має як деякі відмінності, так і спільні ознаки. Спільною ознакою є те, що під час нагрівання збільшується швидкість теплового руху молекул, а отже, і їхня середня кінетична енергія, що спричинює збільшення середньої відстані між молекулами.
Іншими словами, речовини, нагріваючись, розширюються. Ступінь розширення речовини буде залежати від її внутрішньої будови.
Найбільшого розширення під час нагрівання зазнають гази. Продемонструємо розширення повітря на такому досліді (мал. 19). Підігріте повітря, розширюючись, виходить через відвідну трубку, про що свідчить поява бульбашок повітря у скляній посудині з водою. 
Під час охолодження газ стискається.
Вам, можливо, доводилося спостерігати за зміною об’єму гумової кульки, наповненої повітрям, якщо її перенести взимку з кімнати на вулицю. Подібний дослід можна провести самостійно: добре надуту повітряну кульку покласти на деякий час у холодильник. Ви побачите, що розміри кульки зменшаться, до того ж маса повітря, що в ній міститься, — не зміниться.
Властивість газів багаторазово збільшувати свій об’єм унаслідок нагрівання широко використовується  будовою молекули води (взаємним розташуванням двох атомів Гідрогену й атому Оксигену).
Нерівномірне прогрівання (а отже, і розширення) води в морях і океанах спричинює утворення течій, які суттєво впливають на клімат відповідної місцевості.
Теплове розширення твердих тіл можна спостерігати на такому досліді (мал. 22). Візьмемо металеву кульку й кільце. Кільце має бути таких розмірів, щоб кулька ледве проходила крізь нього. Нагріємо кульку. Після цього кулька вже не проходить крізь кільце. (Якщо кульку залишити на кільці на певний час, то згодом, охолонувши, вона знову проходитиме крізь нього.)
У природі розширення твердих тіл можна побачити на прикладі прогрівання гірських порід. Оскільки ступінь розширення залежить як від температури, так і від виду гірської породи, то розширення і стиснення відбуваються нерівномірно. Це призводить до руйнування гір й утворення тріщин.
Теплове розширення твердих тіл необхідно враховувати інженерам, конструкторам й архітекторам, які проєктують будівлі, споруди й різноманітні деталі машин і механізмів. Принцип дії біметалевого термометра ґрунтується на розширенні двох пластин, що складаються з різних металів.
 
###020###
 
Внутрішня енергія. Як ви вже знаєте, атоми та молекули не лише хаотично рухаються, а й взаємодіють між собою. У газах — це короткочасні зіткнення. У рідинах і твердих тілах — це постійна взаємодія. Атоми, молекули або йони у твердих тілах коливаються біля відносно сталих положень, а у випадку рідин — ще можуть і переміщуватись на невеликі відстані. Рух молекул характеризується середньою кінетичною енергією, а їхня взаємодія — середньою потенціальною енергією, що разом складають енергію, яку називають внутрішньою.
Внутрішня енергія — це енергія руху і взаємодії частинок, з яких складається речовина. Одиницею внутрішньої енергії, як і механічної, є джоуль. Внутрішня енергія речовини залежить від її агрегатного стану. Наприклад, у газах молекули вільно переміщуються по всьому об’єму, який вони займають, і між зіткненнями практично не взаємодіють. Тому їхня внутрішня енергія визначається лише середньою кінетичною енергією руху молекул, оскільки вона набагато більша, ніж потенціальна енергія взаємодії молекул.
У рідин абсолютні значення (модулі) кінетичної енергії теплового руху атомів і молекул і потенціальної енергії взаємодії приблизно однакові, що пояснюється недостатньо сильною взаємодією і рухливістю молекул.
У твердому тілі мікрочастинки взаємодіють між собою набагато сильніше. Завдяки цьому тверде тіло як завгодно довго може зберігати свою форму. Атоми, молекули або йони твердого тіла лише коливаються відносно своїх сталих положень і практично не переміщуються в його об’ємі.
У твердих тілах абсолютне значення потенціальної енергії взаємодії мікрочастинок набагато більше, ніж абсолютне значення кінетичної енергії їхнього руху.
Чи може внутрішня енергія дорівнювати нулю? Тепловий рух молекул не припиняється ніколи, навіть за дуже низьких температур (близьких до абсолютного нуля). Отже, тіло завжди має внутрішню енергію, яку можна збільшувати або зменшувати. 
Два способи зміни внутрішньої енергії.
Внутрішня енергія — це змінна величина. Оскільки внутрішня енергія речовини визначається кінетичною і потенціальною енергіями частинок цієї речовини, то, змінюючи швидкість руху частинок або відстані між ними, можна змінити й внутрішню енергію речовини. Як це зробити?
Проведемо дослід (мал. 25). Закріпимо у штативі металеву пробірку, закриту корком. Будемо нагрівати її на вогні. Нагріваючись, повітря в трубці розширюється, збільшується кінетична енергія руху молекул, а отже — і його внутрішня енергія.
Внутрішня енергія зростає настільки, що повітря, розширюючись, виштовхує корок. Відомо, що чайник із водою, який стоїть на вогні, металева ложка, опущена в склянку з гарячою водою, пісок під сонячним промінням нагріваються. В усіх цих випадках спостерігається підвищення температури тіл, а отже — і збільшення їхньої внутрішньої енергії завдяки передаванню теплоти від одних тіл іншим. Цей спосіб зміни внутрішньої енергії тіла називається теплообміном.
 
###021###
 
Види теплообміну. У попередньому параграфі ми з’ясували, що внутрішню енергію тіла можна змінити завдяки передачі теплоти від одного тіла до іншого, тобто завдяки теплообміну. 
Теплообмін може здійснюватися різними способами: теплопровідністю, конвекцією і випромінюванням.
Теплопровідність. Вам, напевне, доводилось обпікатись гарячою ложкою, що міститься в чашці з чаєм або тарілці з гарячим борщем. Металева ручка ложки прогрівається, хоч безпосередньо і не контактує з окропом. Як же відбувається передача теплоти?
Розглянемо механізм передавання теплоти з погляду атомно-молекулярного вчення. На малюнку 29 (с. 40) зображено металеву посудину з водою, що нагрівається полум’ям. 
Молекули повітря в полум’ї мають значно більшу кінетичну енергію, ніж молекули металевої посудини. Унаслідок зіткнення вони передають частину своєї енергії мікрочастинкам речовини посудини, що містяться найближче до полум’я. Згодом мікрочастинки розжареного дна посудини передають деяку кількість своєї енергії сусіднім частинкам, збільшуючи їхню кінетичну енергію (звісно, і температуру тіла). Така передача енергії в результаті безпосередньої взаємодії частинок здійснюється шар за шаром. Зрозуміло, що ніякого перенесення речовини до того ж не відбувається. Такий процес передачі теплоти називається теплопровідністю.
Теплопровідність — вид теплообміну, який полягає у процесі передачі теплоти від більш нагрітої до менш нагрітої частини тіла внаслідок теплового руху його частинок.
Теплопровідність різних речовин. Чи всі речовини мають однакову теплопровідність? Вам, мабуть, доводилось помічати, що одні речовини проводять тепло краще, ніж інші. Ручку металевої сковороди або кавоварки виготовляють із дерева. Гаряче деко із духової шафи виймають за допомогою кухонної рукавички. Очевидно, що дерево й тканина проводять тепло гірше, ніж метал.
Висока теплопровідність металів пов’язана з особливостями їх будови. З попередніх параграфів вам відомо, що частинки твердих тіл здійснюють хаотичні теплові коливання у вузлах кристалічної ґратки. Якби теплопровідність металів зумовлювалася лише цими коливаннями, то вона б не відрізнялася від теплопровідності інших твердих тіл. Але в металах є багато вільних електронів, які можуть вільно переміщуватися між вузлами кристалічних ґраток, що й забезпечує високу теплопровідність.
На ділянці з вищою температурою частина електронів отримує більшу кінетичну енергію. Ці електрони легко долають проміжки між йонами. Стикаючись із йонами холодних ділянок металу, електрони передають їм надлишок своєї енергії, що зумовлює підвищення температури в цій ділянці.
 
###022###
 
Електричні явища. Електричні явища і процеси були відомі людству ще з давніх часів. Блискавка, полярне сяйво, дивні світіння біля наконечників списів і загострених частин щогл кораблів під час негоди, притягування бурштином, потертим об хутро, дрібних шматочків папірців, пір’їн — усі ці речі здавались дивними й незрозумілими. Щоб зрозуміти й пояснити природу електричних явищ, учені різних країн висловили чимало припущень (багато з них виявилися хибними), провели безліч дослідів, затратили роки досліджень. «Таємниці» цих явищ стали зрозумілими лише на початку ХХ ст., коли було достеменно доведено факт існування заряджених електричних частинок та електромагнітних хвиль.
Сьогодні важко уявити наше життя без практичного використання електричних явищ. Вони дають нам тепло, світло, допомагають у побуті, дають змогу бачити одне одного та спілкуватися, перебуваючи на великих відстанях. Електричні явища допомагають у лікуванні й урізноманітнюють наше дозвілля. Людина винайшла багато способів одержання електричної енергії. Навчилася зберігати її, передавати на великі відстані та використовувати для різних потреб. Проте, перш ніж навчитися використовувати електричні явища, необхідно їх ретельно вивчити. 
Серед труднощів у їх вивченні є те, що ми не можемо безпосередньо побачити електричні поля, рух електронів й інших електрично заряджених частинок, електромагнітні хвилі. Щоб дослідити й пояснити більшість електричних явищ, ми будемо моделювати їх, виявляти їх прояв за допомогою спеціальних приладів. Дуже важливо з перших параграфів цього розділу не просто читати й запам’ятовувати текст підручника, а спостерігати й досліджувати явища та процеси, аналізувати, проводити аналогії і порівняння, бути самостійними дослідниками.
Розпочнемо вивчення електричних явищ із найпростіших випадків їх прояву.
Електризація. Виконаємо такі досліди. Візьмемо паличку з ебоніту (ебоніт — твердий матеріал із каучуку з великими домішками сірки), покладемо її на дрібні клаптики паперу. Піднімаючи паличку, бачимо, що вона не притягує паперових клаптиків (мал. 74, а). 
Змінимо умови досліду: потремо паличку об клапоть вовняної тканини (мал. 74, б) і знову наблизимо її до папірців. Бачимо, що папірці притягуються до палички й прилипають до неї (мал. 74, в). Якщо піднести до папірців клапоть вовняної тканини (після тертя об паличку), то вона також їх притягатиме (мал. 74, г).
Які висновки можна зробити? Ебонітова паличка й клапоть вовняної тканини внаслідок тертя набули нової властивості — діяти на папірці силою, яка у цьому випадку більша за силу всесвітнього тяжіння (адже папірці піднімаються, долаючи земне тяжіння). Цю силу називають електричною. Подібна сила виникає і під час взаємодії інших тіл, наприклад, скляної палички, потертої об шкіру (шовк або гуму), пластмасової — потертої об сухий папір, шматка бурштину, потертого об хутро. До речі, саме властивість бурштину притягувати дрібне пір’я,
соломинки, сухе листя зумовила назву цього явища електризація (бурштин старогрецькою звучить як «електрон»), а такі тіла стали називати наелектризованими (або електрично зарядженими).
 
###023###
 
Два види електричних зарядів. Оскільки внаслідок електризації тертям обидва тіла, що контактують, набувають електричного заряду, з’ясуємо, чи однаковим буде заряд у цих тіл.
Для цього нам будуть потрібні ебонітові й скляні палички, шматочки вовняної і шовкової тканин. Натремо об клапоть вовняної тканини дві ебонітові палички. Одну з них підвісимо на шовковій нитці. Якщо наближатимемо другу паличку, то вони будуть відштовхуватись одна від одної (мал. 76, а). Якщо ж до зарядженої ебонітової палички піднести заряджену тертям об шовк чи сухий папір скляну паличку, то палички будуть притягуватись одна до одної (мал. 76, б). Які висновки робимо з дослідів? Оскільки взаємодія проявляється не лише у притягуванні, а й у відштовхуванні, то електричний заряд на склі, потертому об шовк, відрізнятиметься від електричного заряду на ебоніті, потертому об вовну. 
Умовилися цим відмінностям електричного заряду дати назви: позитивний і негативний електричні заряди. На малюнках, у математичному записі значень електричного заряду, застосовують відповідні знаки: «+» — для позитивного й «–» — для негативного. 
Виконуючи досліди, ми досить часто будемо використовувати скляну й ебонітову палички, тому запам’ятайте: унаслідок електризації скляної палички об шовкову тканину (шкіру) вона набуває позитивного заряду (мал. 77, а), відповідно ебонітова паличка, натерта об вовну (хутро), — негативного заряду (мал. 77, б).
Продовжимо наші досліди. Натремо скляну паличку об шматочок шкіри. І будемо по черзі підносити їх до електрично нейтральної (незарядженої) маленької гільзи із фольги. Що ми бачимо? Унаслідок тертя і паличка, і шматок шкіри отримали різнойменні електричні заряди (мал. 78, а). Підносячи їх по черзі до незарядженої гільзи, спостерігаємо її притягання (мал. 78, б, в). Якщо ж заряджені паличку та шматок шкіри з’єднати одне з одним і піднести їх як одне ціле до гільзи, то взаємодії не відбуватиметься (мал. 78, г).
Які висновки робимо з досліду?
Унаслідок тертя на тілах, що контактують, утворюються однакові за величиною, але протилежні за знаком електричні заряди.
Електрон. У багатьох із вас, можливо, виникли запитання. Чому вступає у взаємодію незаряджена гільза? Чому електризацію ми досліджуємо за допомогою ебоніту, скла, шкіри, а не металевих предметів? Щоб дати відповіді на ці запитання, детальніше розглянемо будову атома.
В основному, атом порожнистий: у його центрі міститься дуже маленьке й дуже щільне ядро, навколо якого рухаються електрони. Електрони дуже швидко обертаються, і здається, що вони ніби «розмазані» в просторі на  деякій відстані від ядра, у так званих електронних хмарах (мал. 79, а). Вдаючись до фізичного моделювання, структуру атома прийнято схематично зображати так, як показано на малюнку 79, б.
У свою чергу, ядро атома також подільне — воно складається із частинок двох типів: протонів і нейтронів.
 
###024###
 
Оскільки електричні заряди протона й електрона є їхніми природними властивостями, то вченим вдалося виміряти їхні значення. Встановлено, що значення елементарного електричного заряду е = 1,6 ∙ 10–19 Кл. Електричний заряд тіла завжди кратний елементарному електричному заряду: q = Ne, де N — ціле число.
Електрон і протон — це заряджені частинки, нейтрон — не має електричного заряду. В атомів різних речовин свої фіксовані кількості електронів і протонів. Якщо взяти будь-який атом із таблиці хімічних елементів, наприклад Берилій, то цифра 4, яка визначає його порядковий номер у таблиці, вказує на кількість протонів у ядрі, а отже — і кількість електронів в оболонках, оскільки атом електрично нейтральний.
Важливо зрозуміти, що протон й електрон ніколи не «втрачають» свого електричного заряду. Наявність у електронів і протонів електричного заряду є їхньою природною властивістю! А в атомі сумарна дія цих зарядів
компенсується. Саме тому атом є електрично нейтральним.
Ознайомлюємось із провідниками, діелектриками та напівпровідниками. Оскільки електрично заряджені частинки є складовими будь-яких речовин, із яких виготовлені тіла, то природним буде запитання: як різні речовини проявляють свої електричні властивості? 
Упродовж вивчення розділу ми детальніше будемо досліджувати електричні властивості металів, рідин і газів. У цьому параграфі лише з’ясуємо, які речовини називають провідниками, напівпровідниками та діелектриками.
Досліджуючи теплопровідність різних речовин (§ 6), ми вже звертали увагу на особливості внутрішньої будови металів. Пригадуєте? Це наявність вільних електронів, які можуть вільно переміщуватись між вузлами кристалічних ґраток. Оскільки електрони містяться в оболонках атома, то вони взаємодіють як із протонами свого ядра, так і з електронами сусідніх атомів. Саме для металів притаманним є те, що деякі електрони можуть «покинути» межі атома. При цьому утворюються позитивні йони й електрони, які вільно переміщуються в будь-якому напрямку (мал. 80).
Як буде з’ясовано нами згодом, існують такі умови, які змушують електрони рухатись упорядковано. Властивість речовини, що проявляється в можливості руху її електрично заряджених частинок, покладено в основу поділу речовин на провідники, діелектрики та напівпровідники.
Провідниками (мал. 81) називають речовини, які мають заряджені частинки, що внаслідок електромагнітної дії здатні рухатися впорядковано по всьому об’єму тіла. Провідниками є всі метали, деякі хімічні сполуки, водні розчини солей, кислот, лугів, розплави солей тощо. Провідником є і тіло людини, яке на дві третини складається з рідини.
Діелектриками, або ізоляторами, називають речовини, які за певних умов не мають вільних носіїв електричного заряду.
 
###025###
 
Електричне поле. Розглянемо ще раз процес притягання клаптиків паперу до наелектризованої палички, описаний у § 18. Якщо ви намагались повторити цей дослід самостійно, то бачили, що клаптики паперу притягуються до палички ще до того, як вона їх торкається, — взаємодія відбувається на відстані. А як відомо з курсу 7 класу, взаємодія може відбуватись під час контакту або через поле. У нашому випадку — через електричне поле.
Будь-яке електрично заряджене тіло створює навколо себе електричне поле, через яке відбувається електромагнітна взаємодія. 
Електричне поле — це особлива форма матерії, що існує навколо електрично заряджених тіл або частинок і діє з деякою силою на інші частинки або тіла, що мають електричний заряд.
Особливістю електричного поля (як і гравітаційного) для людини є те, що ми не можемо безпосередньо сприймати його за допомогою органів чуття. Ви знаєте, що для спостереження за матеріальним об’єктом ми використовуємо зір, слух, нюх і дотик. Саме вони надають нам інформацію про об’єкт або явище, що спостерігається, і підтверджують їх наявність. Проте електричне поле не діє безпосередньо на наші органи чуття. Саме із цим пов’язані деякі ускладнення розуміння цього поняття на початку його вивчення, адже важко повірити в реальність того, чого безпосередньо не відчуваєш!
Упевнитися в існуванні електричного поля можна на підставі його впливу на будь-яке заряджене тіло, що міститься в цьому полі. Проведемо такий дослід. Підвісимо на нитці до штатива кульку з оргскла. Наелектризовуємо скляну паличку, потерши її об шовкову тканину, і доторкнемося нею до кульки. Вона набуде позитивного електричного заряду (мал. 86, а). Рівноважний стан кульки визначатиметься дією двох сил: силою натягу нитки N і силою тяжіння Fт  (мал. 86, б).
Потремо пластину з ебоніту вовняною тканиною, наелектризувавши її негативно. Будемо наближати негативно заряджену пластину до позитивно зарядженої кульки. Побачимо, що кулька також почне відхилятись від  положення рівноваги в бік пластини.
Якщо зафіксувати положення пластини, то кулька так і залишиться у відхиленому стані (мал. 86, в). Чому кулька не повертається в попереднє положення? Очевидно, що крім діючих сил (натягу нитки N і тяжіння Fт) в електричному полі пластини й кульки виникає ще одна сила — сила електромагнітної взаємодії Fел (мал. 86, г).
Які висновки робимо з досліду? Електричне поле зарядженого тіла діє з певною силою на будь-яке інше заряджене тіло, що перебуває в цьому полі. Дослід показує: що ближче розміщена кулька до пластини, то з більшою силою діє на неї електричне поле зарядженої пластини. Тобто можна зробити висновок, що електричне поле, створюване зарядженим тілом, діє на заряджені тіла, що перебувають поблизу від нього, сильніше, ніж на тіла, що містяться на більшій відстані. 
Між науковцями довгий час тривала дискусія щодо механізму передачі взаємодії між тілами, що перебувають на відстані одне від одного (й особливо в разі відсутності середовища між ними, тобто у вакуумі).
І саме дослідження електромагнітних явищ стало поштовхом у цьому напрямі. У 1865 р. англійський учений Джеймс Клерк Максвелл на підставі аналізу знань з електрики та магнетизму пояснив особливості й закономірності електромагнітної взаємодії.
Він уперше ввів у фізику поняття «поле» й довів існування електромагнітного поля, а також зумів об’єднати вчення про електрику, магнетизм й оптику в одну теорію.
 
###026###
 
Електризація дотиком. Електризацію тіл тертям ми вже частково розглянули в § 18. Дослідами доведено, що на тілах, що контактують, утворюються однакові за величиною, але протилежні за знаком електричні заряди. Слід зазначити, що електризація тіл відбувається під час дотику. Сам процес тертя не є визначальним для
електризації. Однак під час тертя електризація є інтенсивнішою унаслідок збільшення площі дотику тіл.
Під час щільного контакту тіл з різних матеріалів відбувається перехід електронів від одного тіла до іншого, а отже, одне тіло набуває електрони, а інше — втрачає. Якщо після контакту тіла роз’єднати, то вони будуть різнойменно зарядженими: те, що отримало електрони, стане негативно зарядженим, а те, що втратило, — позитивно зарядженим. 
Електризація дотиком — це процес набуття тілами, що контактують, електричного заряду внаслідок обміну електронами. Виявляється, що від дотику з різними речовинами та сама речовина може набувати заряду різних знаків. Причиною такого явища є те, що в різних речовинах електрони по-різному притягуються до ядра: в одних сильніше, в інших — слабше. Ті атоми, у яких електрони містяться далі від ядра і слабше ними утримуються, легше їх втрачають і перетворюються на позитивні йони. Атоми речовин, які приймають електрони, перетворюються на негативні йони.
Електризація через вплив. Виконуючи досліди, ви могли помітити, що тіла починають взаємодіяти відразу після наближення до них електрично зарядженої палички. До того ж не обов’язково доторкуватись наелектризованою паличкою до цих тіл. Чому так відбувається? Як можуть електрони в цьому випадку переміститися з одного тіла на інше? 
Розглянемо ще раз дослід взаємодії незарядженої гільзи з фольги зі скляною електризованою паличкою. 
Під дією електричного поля позитивно зарядженої палички вільні електрони на металевій гільзі перерозподіляються по її поверхні. Оскільки електрони мають негативний заряд, вони притягуються до позитивно зарядженої палички. Відповідно, з іншого боку гільзи нестача електронів приводить до того, що там переважають позитивно заряджені частинки (мал. 93). Отже, під час електризації через вплив електричного поля відбувається не втрата електронів тілом, а їх перерозподіл.
Такий вид електризації називають електризацією через вплив.
Електризація через вплив — це перерозподіл електричного заряду в тілі, зумовлений дією на нього електричного поля зарядженого тіла. З’ясувавши механізм електризації через вплив, ми можемо пояснити, чому металева гільза завжди притягується до тіла, що має електричний заряд незалежно від його знака. Спробуйте описати дослід, якби ви його виконували з позитивно зарядженою паличкою.
Електризацією через вплив пояснюється і притягання папірців до наелектризованої палички (мал. 94, а). Як відомо, папір є діелектриком і, на відміну від металу, не містить електронів, які б могли вільно переміщуватись.
 
###027###
 
Електроскоп. Електрометр. Досліджувати та спостерігати електризацію тіл і прояви електромагнітної взаємодії можна за допомогою електроскопа й електрометра.
Електроскоп (мал. 99) — прилад для демонстрації наявності електричного заряду. Він складається з металевого стержня — електрода та підвішених до нього двох листочків фольги.
Перед початком роботи стержень електроскопа не наелектризований, і заряджені мікрочастинки рівномірно розподілені по ньому (мал. 99, б).
У результаті наближення позитивно зарядженої палички до металевого стержня електроскопа відбувається перерозподіл електрично заряджених частинок усередині самого стержня та листочків фольги (мал. 99, в). Листочки виявляються однойменно зарядженими і тому відхиляються один від одного (мал. 99, в, г). Для того щоб листочки фольги не коливалися від руху повітря, їх зазвичай поміщають у скляну посудину. Електроскоп як фізичний прилад зіграв важливу роль на ранніх етапах вивчення електрики.
Для вимірювань величини електричного заряду використовують електрометри (мал. 100). На верхній частині стержня електрометра закріплюють порожнисту металеву сферу. 
Електричний заряд, наданий металевій сфері, передається металевому стержню й стрілці. У результаті взаємного відштовхування стрілка відхиляється від стержня. За кутом відхилення, що фіксується шкалою приладу, можна вимірювати величину наданого заряду (мал. 100, б).
Дискретність (подільність) електричного заряду. За допомогою електроскопа або електрометра можна дослідити
подільність (дискретність) електричного заряду.
Розглянемо дослід. Візьмемо два однакові електрометри. Зарядимо один із них. При цьому його стрілка, як видно з малюнка (мал. 101, а), відхилилася на чотири поділки. З’єднаємо ці електрометри металевим провідником із ручкою, що виготовлена з діелектрика. У результаті з’єднання частина заряду із зарядженого електрометра переходить на незаряджений. Зверніть увагу! З малюнка 101, б видно, що стрілка кожного електрометра відхилилася на дві поділки. Тобто початковий заряд зарядженого електрометра поділився на дві рівні частини.
Якщо роз’єднати ці електрометри й один із них розрядити, доторкнувшись до його кульки рукою, а потім, як і в першому випадку, з’єднати ці електрометри, то заряд зарядженого електрометра знову поділиться на дві рівні частини.
Можна зробити висновок: якщо заряджене тіло привести в контакт із точно таким самим тілом, але незарядженим, то заряд розподілиться між ними порівну.
Поміркуйте, що було б, якби під час проведення досліду металевий провідник поклали на кулі електрометрів голою рукою (без ручки із діелектрика).
 
###028###
 
У кожному джерелі струму виконується робота з розділення позитивно й негативно заряджених частинок, які накопичуються на полюсах джерела. Відповідно до цього полюси умовно позначають знаками «+» і «–». Історично склалося так, що за напрямок електричного струму приймають напрямок руху позитивно заряджених частинок, тобто напрямок від позитивно зарядженого полюса джерела струму до негативно зарядженого. (Незважаючи на те, що найчастіше вільними носіями струму є електрони і їх напрямок руху протилежний (мал. 111).)
Узагальнимо умови, необхідні для утворення та існування електричного струму:
1. Наявність у певному середовищі електричних зарядів, які можуть у ньому рухатися.
2. Наявність у певному середовищі електричного поля, енергія якого витрачається на переміщення зарядів.
3. Щоб струм існував постійно, потрібно утворити замкнене електричне коло, що буде складатись із джерела струму, споживачів електричної енергії, вимикачів та інших елементів, з’єднаних провідниками.
Хімічні джерела струму. Найпоширенішими джерелами струму є хімічні. Перше найпростіше хімічне джерело струму, яке не втратило свого практичного значення і дотепер, створив у 1799 р. італійський фізик Алессандро Вольта й назвав його гальванічним елементом на честь одного із засновників вчення про електрику Луїджі Гальвані.
Найпростіший гальванічний елемент можна виготовити, якщо взяти дві пластини — цинкову та мідну й опустити їх у розчин сірчаної кислоти. Між пластинами й сірчаною кислотою будуть відбуватися хімічні реакції, у результаті яких одна з пластин набуде позитивного заряду, інша — негативного. Ці пластини називаються електродами (полюсами) джерела струму, до того ж кожний з електродів має свою назву: позитивно заряджений електрод називається анодом, негативно заряджений —  катодом. Якщо полюси з’єднати провідником, то по ньому проходитиме електричний струм (мал. 112, а). Із часом гальванічний елемент виходить із ладу, оскільки закінчується запас речовин, необхідних для хімічних реакцій.
Гальванічні елементи (мал. 112, б) можуть відрізнятися формою і наповненням, але конструктивно будь-який гальванічний елемент складається із двох електродів та електроліту.
Електролітом слугує, як правило, рідка або желеподібна суміш хімічних речовин, які вступають у хімічні реакції з речовинами електродів. Електродами є різні метали. Найчастіше електроди занурені в окремі електроліти, відокремлені один від одного мембранами (сепараторами). Унаслідок хімічних реакцій на електродах накопичуються заряди відповідного знака. На малюнку 113, с. 154 зображено внутрішню будову цинково-марганцевого елемента.
Гальванічні елементи — хімічні джерела струму, у яких відбуваються хімічні реакції, завдяки яким виконується робота з розподілу зарядів, тобто хімічна енергія перетворюється в електричну.
Різновидом гальванічних джерел струму є електричні акумулятори (від латин. «акумуляторе» — нагромаджувати). Найпростіший акумулятор складається з двох свинцевих пластин (електродів), уміщених у розчин сірчаної кислоти. Щоб акумулятор став джерелом струму, його потрібно зарядити. У процесі зарядки внаслідок хімічних реакцій один електрод акумулятора стає позитивно, а другий — негативно зарядженим. Після заряджання акумулятор можна використовувати як самостійне джерело струму. Акумулятор працює до того часу, поки свинцеві пластини не відновляться до початкового (чистого) стану. Потім акумулятор можна знову зарядити.
 
###029###
 
Хімічна дія струму. Вивчаючи хімічні джерела струму, ми з’ясували, що внаслідок хімічних реакцій здійснюється вивільнення електрично заряджених частинок, які накопичуються на відповідних полюсах джерела. Якщо ж електричний струм пропускати через водні розчини кислот, лугів і солей, то на металевих електродах, занурених у такий розчин, спостерігаються хімічні реакції. Одночасно з хімічною дією спостерігається і теплова — розчин, по якому проходить струм, нагрівається. 
У результаті пропускання електричного струму крізь воду відбувається хімічна реакція з утворенням водню і кисню (мал. 120).
Детальніше процеси проходження електричного струму крізь розчини електролітів і їхнє практичне застосування ви будете вивчати в § 36. Магнітна дія струму. На залізний цвях або стержень намотаємо кілька десятків витків ізольованого мідного провідника. Звільнивши кінці провідника від ізоляції, приєднаємо їх до джерела струму. Бачимо, що така котушка притягуватиме дрібні металеві предмети як магніт (мал. 121).
Роз’єднаємо електричне коло. Струм по котушці не проходить, і вона втрачає магнітні властивості.
Явище існування навколо провідника зі струмом магнітного поля дослідив данський учений Ганс Ерстед (мал. 122). Він демонстрував студентам досліди з нагрівання провідників електричним струмом. Під час дослідів один із студентів помітив, що в разі проходження електричного струму по провіднику магнітна стрілка, розташована поблизу провідника, відхиляється. 
Так, завдяки уважності студента та дослідницьким навичкам ученого-викладача було відкрито магнітну дію струму. Що в подальшому дало поштовх до об’єднання досліджень електричних і магнітних явищ.
На відміну від хімічної, магнітна дія електричного струму спостерігається завжди, незалежно від того, яким є провідник: твердим, рідким чи газоподібним. Магнітна дія струму спостерігається навіть у вакуумі, де неможливі теплова та хімічна дії.
Якщо рамку із дроту вмістити в магнітне поле і пропускати через неї струм, то вона почне обертатись у певному напрямку (мал. 123, а). На цьому явищі ґрунтується функціонування різноманітних електричних двигунів (мал. 123, б), електровимірювальних приладів тощо.
Електричний струм проявляється за такими діями: тепловою, хімічною і магнітною. Ці дії досить часто проявляються одночасно.
Теплова й магнітна дія струму спостерігається в усіх середовищах (твердих, рідких і газоподібних). Магнітна дія спостерігається навіть у вакуумі.
 
###030###
 
Електрична напруга. Розглянемо ще раз механічну модель електричного кола (мал. 125, с. 162).
Причиною потоку води в поданому вище прикладі є різниця рівнів (висот). Якщо рівні води будуть однаковими, то вода стоятиме в жолобах.
Які зміни відбудуться в разі зміни рівнів води? Очевидно, якщо збільшити висоту, з якої буде падати вода, збільшиться «працездатність» потоку. Що більша різниця висот, то більшу роботу виконує сила тяжіння під час падіння води, і то більшою є енергія водяного потоку.
В електричному колі величину, аналогічну різниці висот, назвали напругою. З’ясуємо детальніше, що таке напруга. Причиною електричного струму в колі є наявність електричного поля, під дією якого відбувається переміщення електричного заряду.
Електричне поле створюється джерелом струму. Щоб подавати воду на більшу висоту, очевидно, потрібен потужніший насос. У випадку електричного кола — джерело струму. Під дією електричного поля, що створюється джерелом струму, заряджені частинки рухаються по провіднику. При цьому виконується робота з переміщення зарядів. Це свідчить про те, що причиною потоку заряджених частинок (електронів) у провідниках є електричне поле, створюване джерелом струму. Для характеристики електричного поля і вводять фізичну величину — напругу.
Можливо, ви чули вираз «Обережно, висока напруга!». Дійсно слово «висока» означає: що більшою є напруга на кінцях ділянки кола, то більшу роботу виконає сила, яка діє з боку електричного поля, для переміщення заряду 1 Кл. По аналогії з потоком води: що більшою є різниця рівнів води, то більшу роботу виконає сила тяжіння під час падіння води масою 1 кг.
Напруга — це фізична величина, що характеризує електричне поле та поле неелектричних сил й визначається відношенням роботи електричного поля на певній ділянці кола до додатного електричного заряду, що пройшов по цій ділянці. 
Напруга позначається великою латинською літерою U. Формула для визначення напруги така:
Одиницею напруги є вольт (В).
Названа ця одиниця на честь відомого італійського фізика Алессандро Вольта.
1 вольт дорівнює такій електричній напрузі на кінцях провідника, за якої робота з переміщення електричного заряду в 1 кулон по цій ділянці провідника дорівнює 1 джоуль
Різні джерела струму характеризуються робочою напругою. 
У гальванічному елементі й акумуляторі (хімічних джерелах струму) значення напруги невелике. Якщо в гальванічному елементі наявні мідний і залізний електроди, то напруга становитиме 0,78 В, мідний і цинковий — 1,1 В, срібний і цинковий — 1,56 В. Середня напруга свинцевого кислотного акумулятора становить 2 В, а залізонікелевого лужного — 1,25 В.
Щоб отримати більші напруги, гальванічні елементи, акумулятори, термо- і фотоелементи з’єднують у батареї. Якщо треба одержати більшу напругу, то використовують послідовне з’єднання елементів (мал. 134, а): окремі елементи приєднують один до одного різнойменними полюсами. Якщо хочуть одержати джерело, що дає більший струм, використовують паралельне з’єднання елементів (мал. 134, б): окремі елементи з’єднують у батарею однойменними полюсами.
 
###031###
 
ОБ’ЄКТИ ВИВЧЕННЯ. Як ви уже знаєте, географія – наука надзвичайно «широка». Вона охоплює різноманітні галузі знань про Землю. Насамперед розрізняють фізичну (природничу) та суспільну (соціально-економічну) географію. Фізична географія вивчає географічну оболонку та її окремі компоненти – рельєф, клімат, води суходолу та океани, ґрунти, поширення рослинності й тваринного світу. Суспільна географія досліджує територіальну організацію суспільства та його складників – населення, економічної, соціальної, політичної сфер. Водночас і фізична, і суспільна географія охоплюють наукові галузі, кожна з яких має свій об’єкт вивчення (мал. 1).
Природні та суспільні об’єкти і явища географія вивчає в межах різних за розмірами територій – від поверхні всієї планети до невеликих місцевостей і окремих пунктів. Наприклад, у 6 класі ви вивчали поверхню планети загалом, у 7 класі – окремо материки та океани, у 8 класі ви дізнаєтесь про нашу країну та свій регіон.
Отже, у курсі «Україна у світі: природа, населення» йтиметься про закономірності поширення форм рельєфу і корисних копалин, внутрішніх вод, ґрунтів, рослинності й тваринного світу, формування клімату і природних комплексів, а також розміщення населення нашої держави. У цьому курсі також розглядатимуться проблеми сьогодення: взаємозв’язки між суспільством і природою, причини виникнення та загострення екологічних проблем у нашій країні, а також шляхи їх розв’язування.
МЕТОДИ ДОСЛІДЖЕНЬ. Географія використовує різноманітні методи досліджень – способи та прийоми пізнання об’єктів і явищ (мал. 2). Найдавніший з них – описовий метод, що й дотепер є одним з основних. «Описати географічний об’єкт» означає з’ясувати, що він собою являє, яка його структура, де він розташований, яким був його історичний розвиток у часі, який  його нинішній стан, який вплив він чинить на інші об’єкти.
Із античних часів відомий експедиційний метод. Експедиції як тривалі й небезпечні подорожі здійснювали в давнину окремі мандрівники (давньогрецький учений Геродот, середньовічний купець Марко Поло та ін.). Ви вже знаєте, що в добу Великих географічних відкриттів численні й багатолюдні експедиції споряджали на пошуки нових земель. Плавання Христофора Колумба, Фернана Магеллана, Джеймса Кука та інших мали різноманітні завдання – військово-політичні, комерційні, науково-пізнавальні. Із часом, коли було створено академії наук і географічні товариства, експедиції стали суто науковими, наприклад, подорож нашого земляка Миколи Миклухи-Маклая до Океанії та Австралії. Експедиції ставали й більш спеціалізованими: окремо досліджували ґрунти або річки, рельєф або клімат, несприятливі природні процеси, спосіб життя народів тощо. Експедиційний метод, який і нині залишається основним способом збору фактичного матеріалу та інформації, ще називають польовим. «Полем», на якому географи збирають необхідний матеріал, є гори і рівнини, моря та океани, населені пункти й господарські об’єкти. Результатами польових досліджень є звіти, щоденники учасників, описи спостережень, замальовки, карти, колекції мінералів, гербарії тощо (нерідко вони становлять десятки томів та ящиків). 
 
###032###
 
ПЕРШІ ВІДОМОСТІ ПРО УКРАЇНСЬКІ ЗЕМЛІ. Перші географічні відомості про територію нинішньої України збереглися ще з давніх часів у працях давньогрецьких істориків, географів і мандрівників – Геродота (V ст. до н. е.), Страбона (І ст. до н. е.), Птолемея (II ст.). У своїх працях вони описували Південь теперішньої України, де існували грецькі міста-держави. Змальовуючи природу цієї території, учені відзначали її багатства, передусім потужні темні ґрунти, широкі повноводні річки, чудові пасовища для худоби.
Відомий вам історик Геродот під час своїх мандрівок побував у Північному Причорномор’ї. Він описав Скіфію – «країну на північному узбережжі Чорного моря і прилеглих до нього землях», що там існувала на ті часи.
Найбільше здивували заморського гостя її розміри: «Скіфія – це квадрат, кожна сторона якого становить двадцять днів шляху...» і кліматичні умови: «...Країна відзначається таким суворим кліматом, що впродовж кількох місяців там стоять нестерпні холоди; море... замерзає, отож скіфи переїжджають кригою на той бік до індів». Грецький історик переповідає чутки про «літаюче пір’я» на берегах Меотиди (Азовського моря), пояснюючи, що це снігова метелиця –  явище, дивне для південних жителів. Учений визначив протяжність
узбережжя Чорного моря, розповів про річки, що в нього впадають, виміряв відстані між окремими населеними
пунктами. Записки Геродота є чи не єдиною писемною пам’яткою географії Півдня України з достовірними відомостями про цю місцевість. Завдяки ним і на 500 років пізнішим свідченням географа та історика Страбона ми маємо чіткіше уявлення про нашу велику і славну землю.
ВІДОМОСТІ В ДОБУ СЕРЕДНЬОВІЧЧЯ. Після утворення Київської Русі завдяки арабським та європейським мандрівникам і купцям відомості про територію України значно поширилися у світі. Їхні звіти містили географічну інформацію про окремі українські землі, господарське й політичне життя на них.
Перші вітчизняні згадки про територію нашої держави є в літописах, княжих грамотах, літературних творах. У найдавнішому літописі «Повість минулих літ» автор уперше вживає назву «Русь» (852 р.), намагається відповісти на запитання: «Звідки пішла Руська земля?», змальовує її природу, описує народи, які заселяли ці землі, їхні політичні й торгові зв’язки з іншими державами, що здійснювалися суходолом, річками й морем, у тому числі й «шляхом із варягів у греки» – торговельним річково-морським сполученням (по Дніпру й Чорному морю) півночі Європи із Середземним морем. У Київському й Галицько-Волинському літописах вживається назва «Україна» (вперше – 1187 р.). У них повідомляється про заснування давньоруських міст, спорудження замків, церков, заселення й освоєння нашими пращурами нових територій. 
Після завоювання українських земель Литвою та Польщею географічні відомості про наші території містяться здебільшого в хроніках й урядових документах цих держав, а з розвитком Запорозької Січі – в козацьких літописах. У ті часи зросла зацікавленість європейців територією України та її народом, про що свідчать щоденники, звіти й донесення італійських, французьких, німецьких, австрійських, шведських мандрівників і послів, а також мандрівників з Арабського Сходу. Вони згадують про гостинність людей, їхній миролюбний характер. 
 
###033###
 
ЗОБРАЖЕННЯ УКРАЇНИ НА КАРТАХ. Географічні карти є важливими джерелами знань і носіями інформації про території. Вони показують розміщення різних природних і суспільних об’єктів та явищ, їхні властивості та зв’язки між ними.
Давню спробу схематичного зображення місцевості було знайдено під час археологічних розкопів біля с. Межиріч (Черкаська область). Ця примітивна схема із семи рядів зображень була накреслена на бивні мамонта близько 17 тис. років тому. Можливо, це найдавніша «карта», знайдена на території України. 
Початок нової ери відкриває історію створення справжніх карт. Найдавніші уявлення античних учених про довколишній світ узагальнив і систематизував у IІ ст. Клавдій Птолемей у славнозвісному «Посібнику з географії», яким наука послуговувалася 14 століть поспіль (мал. 6). Підручник містив зібрані автором численні географічні відомості, у тому числі й про наші терени. Укладені Птолемеєм карти вирізнялися більшою точністю. Перші ж карти українських земель додавалися згодом переписувачами «Географії» Клавдія Птолемея вже з XIII ст.
Починаючи з ХV ст., територія України була відображена на друкованих картах світу, Європи і окремих держав – Польщі, Литви, Угорщини, Туреччини, Росії.
У середині ХVІІ ст. у Західній Європі видали перші карти, присвячені винятково українським землям. Їх автор – уже відомий вам французький картограф Ґійом Левассер де Боплан. Як військовий інженер, він багато подорожував землями України і особисто виконував топографічні вимірювання для майбутніх карт. Він накреслив кілька загальних карт України (мал. 7) й окремих її частин (Київщини, Поділля, Волині та ін.). Боплан також створив
карти Дніпра, на яких було зображено його течію від Києва до Чорного моря з прилеглою територією (1662 р.).
Картами Боплана широко користувалися в Європі для відображення українських земель, сприяючи утвердженню назви «Україна». Роль цього дослідника у відкритті України для світу фахівці порівнюють із роллю Колумба у відкритті Америки. Завдяки натхненній праці Ґійома де Боплана назва «Україна» міцно закріпилася за величезною територією від Карпат до Московії на противагу меншовартісному зневажливому найменуванню «Малоросія», що наполегливо нав’язувалося російською імперською політикою.
У ХVІІІ ст. в Німеччині було створено карту, що узагальнила усі відомі на той час знання географів та  істориків про Україну. Її неодноразово перевидавали впродовж століття, і вона стала одним із найбільш упізнаваних зображень наших теренів (мал. 8). Це справжній шедевр картографічного мистецтва й водночас найвизначніша пам’ятка друкарства XVIII ст., пов’язана з історією України.
З другої половини ХІХ ст. українські вчені відображали на картах територію розселення українського народу, яка була значно більшою, ніж територія сучасної Української держави. Найбільш відомими є карти Павла Чубинського, Степана Рудницького, Володимира Кубійовича. Під керівництвом В. Кубійовича група вчених у 1937 р. створила «Атлас України й суміжних країв».
Картографічні твори минулого є пам’ятками історії науки, оскільки вони містять велику кількість унікальної інформації, що її часом неможливо знайти в інших джерелах. Ідеться про зміни кордонів країн, розташування географічних об’єктів – міст та інших поселень, шляхів сполучень, річок, гір, лісів. Багато розповідають сучасникам про особливості суспільних відносин і культури в минулому зображення гербів, символів, постатей у національному одязі, що їх іноді наносили на картах. Ось чому стародавні карти справедливо вважають витоками географічних знань. Із сучасними картами України, створеними українськими географами і картографами, ви ознайомитеся в наступних параграфах.
 
###034###
 
ЕЛЕМЕНТИ КАРТИ. Якими не були б карти: стародавніми або сучасними, навчальними або вузьконауковими, усі вони складаються з певних елементів. Елементами карти є картографічне зображення, легенда, допоміжне оснащення, математична основа, рамкове оформлення (мал. 9).
Картографічне зображення – це зміст карти, сукупність відомостей про розміщення об’єктів і явищ, їхні властивості (наприклад, розміри), взаємозв’язки та зміни. Воно дає змогу охопити поглядом які завгодно простори – райони, країни, материки або загалом планету. 
Легенда являє собою систему умовних знаків і позначок, що їх використано на карті, а також текстових пояснень до них. За їх допомогою читач сприймає інформацію, вміщену на карті. 
Допоміжне оснащення – різноманітні фотографії, схеми, діаграми, графіки, профілі, карти-врізки, довідкові відомості, текстові й цифрові дані. Математичну основу карти становлять масштаб і проекція, в якій її виконано. Вони розширюють відомості про об’єкти та явища за результатами вимірювань, перетворень і логічних висновків. Так, застосовуючи масштаб, можна визначити відстань між об’єктами, а використовуючи градусну сітку, – географічні координати об’єктів тощо. Рамкове оформлення – це взаємне розташування в межах
рамки назви карти, картографічного зображення поверхні, легенди, додаткових ілюстрацій та інших даних. КАРТОГРАФІЧНІ ПРОЕКЦІЇ. Сучасні географічні карти складають у певних картографічних проекціях. Картографічна проекція – це математично визначений спосіб зображення земної поверхні на площині (карті). Реальна поверхня Землі є складною й не відповідає, як ви знаєте, жодному геометричному тілу. Щоб відтворити цю поверхню на карті, спочатку її відображають на математично правильній фігурі (кулі), а потім переносять зображення на площину, ніби проектуючи його.
Картографічних проекцій існує багато, їх об’єднують у групи. Насамперед проекції групують за видом допоміжної
поверхні, що її використовують під час переходу від кулі до площини карти (мал. 10). Так, розрізняють проекції циліндричні, якщо проектування з кулі здійснюється на бічну поверхню циліндра; конічні, якщо допоміжною поверхнею слугує конус; азимутальні, якщо зображення проектують безпосередньо на площину.
СПОТВОРЕННЯ НА ГЕОГРАФІЧНИХ КАРТАХ. Cферичну поверхню глобуса неможливо розгорнути у вигляді площини без розривів і складок. Через це будь-яка карта має певні спотворення. Спотворюються довжини ліній, кути, площі й форми географічних об’єктів. Спотворення є тим більшими, чим більша поверхня, що її зображують на карті. На великомасштабних картах, що відображають невеликі ділянки місцевості, спотворень майже немає, але на дрібномасштабних вони бувають дуже великими. А звідси й неоднаковий масштаб довжин і площ у різних місцях карти.
Про характер і розміри спотворень на карті можна дізнатися, зіставивши картографічну сітку з градусною сіткою глобуса. На глобусі всі меридіани рівні між собою, а паралелі розміщуються на однаковій відстані одна від одної.
 
###035###
 
Усі меридіани перетинаються з паралелями під прямим кутом, тому на глобусі всі клітинки градусної сітки між двома сусідніми паралелями мають однакову форму і розміри, а клітинки між двома сусідніми меридіанами звужуються і зменшуються за площею з віддаленням на північ і південь від екватора. Отже, ознаками спотворень на карті є: неоднакові форма і площа клітинок між двома сусідніми паралелями (спотворення форм і площ); різні за довжиною відрізки меридіанів між паралелями (спотворення довжин ліній і неоднаковий масштаб у різних частинах карти); відхилення міри кутів між меридіанами і паралелями від 90° (спотворення кутів).
Зображуючи земну поверхню на карті, доводиться зважати на кривизну Землі й обирати таку картографічну проекцію, що дасть змогу уникнути одного із спотворень або послабити інше. Залежно від характеру і розмірів спотворень розрізняють проекції рівнокутні, рівновеликі й довільні. 
Рівнокутні проекції зберігають без спотворень кути і форми малих об’єктів, однак у них значно деформуються довжини ліній і площі об’єктів. За картами, створеними в рівнокутній проекції, зручно прокладати маршрути суден і літаків, тому що виміряні на них кути точно відповідають кутам на місцевості, що їх можуть фіксувати прилади. 
Рівновеликі проекції не спотворюють площ, однак форми об’єктів і кути в них значно спотворено. Довільні проекції містять усі види спотворень, але вони розподіляються на карті найбільш вигідним чином. Наприклад, існують проекції з мінімальними спотвореннями в центральній частині, проте вони різко зростають по краях карти. Для географічних карт України здебільшого застосовують конічну довільну проекцію. На таких картах порівняно мало спотворюються кути і площі, масштаб можна вважати сталим на невеликих відстанях навколо будь-якої точки.
Тому на цих картах можна вимірювати приблизні кути, невеликі відстані й площі.
СПОСОБИ КАРТОГРАФІЧНОГО ЗОБРАЖЕННЯ. Як ви вже знаєте, для відображення різних географічних об’єктів, явищ і процесів на картах застосовують умовні позначення.
Це умовні знаки, підписи, буквені та цифрові позначення, а також способи картографічного зображення. Розрізняють кілька видів умовних знаків.
Масштабні (або контурні) умовні знаки передають дійсні розміри об’єктів, що виражені в масштабі карти.
Такими знаками є контури лісу, болота, озера тощо. Позамасштабними умовними знаками позначають об’єкти, що їх не можливо показати в масштабі карти. Наприклад, заводи, аеродроми, пам’ятники, колодязі, окремі дерева,
населені пункти (їх показують кружечками-пунсонами).
Пояснювальні умовні знаки доповнюють характеристику об’єкта. Наприклад, стрілка біля позначення річки показує
напрямок її течії, малюнок листяного чи хвойного дерева в контурі лісу вказує на переважання певних порід. 
 
###036###
 
Об’єкти, явища і процеси на картах передають різними способами.
Спосіб значків застосовують для зображення об’єктів, що не виражаються в масштабі карти. Значки можуть бути геометричними (наприклад, кружечки – промислові центри, різні фігури – місця видобування корисних копалин) або
мати вигляд наочних малюнків (якір – символ морського порту).
Способом лінійних знаків передають лінійні об’єкти: берегову лінію, річки, кордони, шляхи, трубопроводи.Вони масштабні за своєю довжиною та конфігурацією, але переважно позамасштабні за шириною.
Способом якісного фону показують поділ території на однакові в якісному відношенні частини. Їх зафарбовують різними кольорами. Цей спосіб передає явища, суцільно поширені на земній поверхні, тобто між територіальними частинами, зображеними на карті, не може бути «білих плям». Способом якісного фону показують, наприклад, геологічну будову території, ґрунти, природні зони, держави, одиниці адміністративно-територіального устрою
тощо.
Спосіб ареалів застосовують для виділення на карті областей поширення якихось однорідних явищ. Ареали позначають суцільною або пунктирною лінією, написом або малюнком, зафарбуванням, штрихуванням. На відміну від явищ, що передаються способом якісного фону, явища, показані способом ареалів, не мають повсюдного територіального поширення: на карті вони виглядають як окремі «плями» (льодовики, багаторічна мерзлота, болота, заповідники, басейни корисних копалин та ін.). 
Спосіб ізоліній застосовують для відображення явищ, що мають суцільний, безперервний і більш-менш плавний розподіл на земній поверхні. Ізолінії, як вам відомо, – це лінії, що сполучають на картах точки з однаковими кількісними показниками якогось явища на місцевості. Ізолініями, наприклад, показують висоту суходолу (горизонталі), глибини морів і океанів (ізобати), температуру повітря (ізотерми), кількість опадів (ізогієти), солоність води (ізоголіни). Для кращого сприйняття явища ділянки між сусідніми ізолініями часто зафарбовують у різні відтінки кольору (наприклад, показуючи рельєф на фізичних картах).
Способом знаків руху показують явища, що переміщуються у просторі (наприклад, напрямки вітрів, течій).
Кольором і шириною цих знаків можна відобразити характеристики явища – холодні або теплі течії, вітри влітку і
взимку.
Отже, тепер можемо сформулювати визначення: географічна карта – це зменшене, узагальнене умовно-знакове зображення земної поверхні на площині, побудоване за певними математичними законами (у певному масштабі та обраній проекції). 
 
###037###
 
КЛАСИФІКАЦІЯ КАРТ. У 7 класі ви ознайомилися із класифікацією географічних карт. Пригадати, як їх розрізняють за масштабом, охопленням території, змістом і призначенням, допоможе мал. 11. 
Призначення географічних карт так само різноманітне, як і різноманітні сфери людської діяльності. Їх використовують науковці: будь-яке географічне дослідження починається з ознайомлення з уже існуючими для даної території картами і закінчується створенням нових для неї карт. За їх допомогою в різних галузях промисловості, транспорту, сільського господарства вирішують багато практичних завдань: розвідують родовища корисних копалин, прокладають маршрути суден і літаків, проектують об’єкти й використання сільськогосподарських земель, прогнозують погоду, вживають природоохоронних заходів тощо. Без них не обійтися у військовій справі.
Карти слугують путівниками в туристичних подорожах. Навчальні карти застосовують як посібники і джерела знань у школах під час вивчення географії або інших предметів. 
Розрізняють стінні (демонстраційні) й настільні (в атласах і підручниках) карти. Зміст навчальних карт спрощено й узгоджено з навчальною програмою та підручниками. Навчальні карти видають для кожного класу. Виконання практичних робіт з географії неможливе без контурних карт.
Різні карти об’єднують у географічні атласи. Атлас – це систематизоване, цілісне зібрання карт. Так, карти навчального атласу для 8 класу ілюструють теми курсу «Україна у світі».
Є навчальні атласи окремих областей України. Зазвичай картографічне зображення в них доповнене краєзнавчими відомостями. Існують науково-довідкові атласи, наприклад, Національний атлас України. У ньому 875 карт різного масштабу з інформацією про природні умови і ресурси України, населення, господарство, історію, екологічну ситуацію в країні. Їх доповнюють тексти, графіки, фотографії. Таке видання дає всебічне уявлення про національний географічний, господарський, культурний та історичний простір держави, допомагає осягнути його унікальність.
Цей атлас-енциклопедію створили вчені Національної академії наук та університетів України.
ЕЛЕКТРОННІ КАРТИ. Нині карти й атласи видають не тільки на папері, а й на електронних носіях інформації (зокрема, компакт-дисках) і візуалізують на моніторі комп’ютера. Електронна карта, крім власне картографічного зображення, наповнена ще й текстами, схемами, таблицями, графіками, діаграмами, фотографіями, а також аудіо- та відеоматеріалами (мелодіями гімнів країн і народних пісень окремих регіонів, відеорядом визначних місць тощо). Наприклад, навчальний електронний посібник «Фізична географія України» для 8 класу складається із серії електронних карт, кожна з яких є не просто копією карти з паперового атласу, а й містить перехресні посилання, динамічні зображення, звуковий ряд.
Електронна версія Національного атласу України розрахована на широке коло споживачів географічної інформації від школярів до фахівців-географів. Традиційні друковані карти своєї важливості не втратили. Проте їх електронних «сестер» не можна порівняти з жодним джерелом знань, що так наочно організовувало б величезні обсяги інформації.
КАРТОГРАФІЧНІ ІНТЕРНЕТ-ДЖЕРЕЛА. Сьогодні набули популярності картографічні онлайн-сервіси (Google Maps, OpenStreetMap,Wikimapia тощо), що є в Інтернеті. Кожне таке інтернет-джерело – це електронна карта і супутникові знімки всієї земної поверхні або окремих країн. Картографічні дані на них постійно оновлюються.
 
###038###
 
СУЧАСНІ НАВІГАЦІЙНІ СИСТЕМИ. Навігаційною системою називають сукупність космічних і наземних електронно-технічних засобів для визначення місця розташування (географічних координат і висоти) і параметрів руху (швидкості й напрямку) наземних, водних і повітряних об’єктів (мал. 15). За сигналами штучних супутників Землі спеціальні GPS-пристрої (навігатори) можуть визначати місцезнаходження користувача у будь-якій точці Землі й указувати це місце на карті, що на моніторі. Разом із ГІС сучасні навігаційні системи дають змогу відстежувати рух транспортних засобів у реальному часі. Особливо це актуально під час переміщення важливих або небезпечних вантажів. Автомобільні GPS-навігатори можуть відображати місцезнаходження автомобіля на електронній карті міста чи країни, прокладати маршрут, за можливості уникаючи транспортних заторів, інформувати про швидкість і напрямок руху, розташування найближчої автозаправної станції тощо.
Сучасні приймачі GPS вбудовано в мобільні телефони, а більшість смартфонів оснащено навігаційним програмним забезпеченням. Завдяки навігаційним додаткам вони можуть працювати в онлайн- (наприклад, GoogleMapsNavigation) і офлайн-режимах. Офлайн-режим означає, що завантаживши карту, ви можете користуватися нею без підключення до Інтернету.
Додаток Офлайн-карта «Вся Україна» містить докладні карти всіх міст та інших населених пунктів країни. За допомогою смартфона ви можете відкрити карту в будь-якому місці й отримати потрібну інформацію. Додаток забезпечує адресний пошук за номером будинку й надає інформацію за місцем перебування (найближчі музеї, кафе, магазини тощо). 
ГІС у мобільних пристроях змінили для багатьох людей «стосунки» з географією. Завдяки GPS-навігації ваш телефон «знає», де ви перебуваєте, і ви ніколи не заблукаєте в незнайомому місці. З ним ви можете рухатися в потрібному напрямку й навіть усередині будівлі. ГІС «йде» туди, куди йдете ви. Між тим, велика картографічна онлайн-революція триває, і немає сумнівів у далекосяжності її здобутків.
Карти класифікують за масштабом (велико-, середньо-, дрібномасштабні), просторовим охопленням (карти світу і півкуль, окремих материків і океанів, країн та їхніх частин), змістом (загальногеографічні, тематичні) і призначенням (науково-довідкові, навчальні, туристські, технічні).
● Електронна карта – це цифрова модель, що відображає об’єкти місцевості та інформацію про них, візуалізована на моніторі комп’ютера і використовується в геоінформаційних системах (ГІС).
● ГІС – це комп’ютерна технологія, що дає змогу нагромаджувати, зберігати, аналізувати, редагувати, графічно моделювати відображені просторові дані.
 
###039###
 
ТОПОГРАФІЧНА КАРТА. Топографічні карти – різновид загальногеографічних карт великого масштабу (1 : 200 000 і більше) (мал. 18). Спотворень на них майже немає. На топографічній карті всі складники земної поверхні показано однаково докладно: населені пункти, промислові та сільськогосподарські об’єкти, дороги, рельєф, водні об’єкти, рослинний покрив. Це дає змогу докладно уявляти місцевість й орієнтуватися на ній, точно вимірювати й обчислювати відстані, площі, напрямки, висоти точок.
Топографічні карти застосовують для проектування будівництва, вони незамінні у військовій справі й туризмі. Їх елементами, як і звичайних карт, є картографічне зображення, легенда, допоміжне оснащення, математична основа, рамкове оформлення. 
ОСОБЛИВОСТІ МАТЕМАТИЧНОЇ
ОСНОВИ. В Україні топографічні карти складають у масштабах 1 : 200 000, 1 : 100 000, 1 : 50 000, 1 : 25 000, 1 : 10 000. В основі топографічних карт лежить так звана міжнародна мільйонна карта світу – оглядово-топографічна карта всієї земної поверхні, складена в масштабі 1: 1 000 000. Під час створення такої
карти застосували рівнокутну циліндричну проекцію, за якої спотворення форм і розмірів зображуваних об’єктів є незначними (мал. 16, а). При цьому поверхню Землі відображають не цілком, а окремими смугами (зонами) завширшки 6° за довготою. Кожну смугу проектують на бокову поверхню уявного циліндра, що дотикається до земної поверхні вздовж середнього меридіана зони. «Повертаючи» циліндр навколо земної осі Р1 Р2 , 6-градусні зони проектують послідовно одну за одною. Потім поверхню циліндра розгортають у площину. Спроектовані
зони дотикатимуться лише в одній точці – на екваторі
(мал. 16, б). А якщо їх скласти між собою, то вони утворять
майже кулясту фігуру.
Топографічні карти всієї земної поверхні або лише її
частини, наприклад території України, будуть дуже громіздкими: в масштабі 1 : 1 000 000 її довжина становитиме
132 см, ширина – 90 см, а в масштабі 1 : 100 000 – відповідно 13,2 м і 9 м. Це ускладнило б користування нею.
Ось чому зображення земної поверхні для відтворення на топографічних картах прийнято представляти на окремих фрагментах-аркушах. Звідси і назва – багатоаркушеві топокарти. Аркуш однієї мільйонної карти отримують шляхом розграфлення земної кулі меридіанами на 6-градусні колони (зони) і паралелями на 4-градусні ряди (мал. 17 на с. 32).
Отже, кожен аркуш карти масштабу 1 : 1000000 має вигляд трапеції розміром 4° за широтою й 6° за довготою. Ряди і колони позначають відповідно латинськими літерами та арабськими цифрами. Наприклад, аркуш мільйонної карти, на якому зображено Київ, матиме позначення М-36.

###040###
 
ВИЗНАЧЕННЯ ГЕОГРАФІЧНИХ КООРДИНАТ. Ви знаєте, що паралелі та меридіани утворюють градусну сітку. За її допомогою в градусах (°) визначають географічні координати (широту й довготу) будь-якого об’єкта. За топографічною картою координати можна визначити з великою точністю. Для цього рамку карти поділено не лише на градуси, а й на його частини. Градус як одиницю виміру кутів за аналогією з поділом години як інтервалу часу поділяють на 60 мінут ('), а мінуту – на 60 секунд ("). Для позначення мінут і секунд застосовують знаки штрихів.
На топографічній карті на кожному мінутному відрізку точками позначено поділки, що дорівнюють 10" (мал. 20). Отже, щоб визначити географічні координати будь-якої точки, треба уявно провести через неї до сторін рамки карти дві лінії, які відповідають паралелі та меридіану, і прочитати на рамці значення широти й довготи з точністю до секунди.
Наприклад, точка А має широту 54°49'15" і довготу 18°01'22" (див. мал. 20). Широта в даному випадку є північною, а довгота – східною. Як це встановити? За збільшенням значень паралелей з півдня на північ, а меридіанів – із заходу на схід.
ВИЗНАЧЕННЯ ПРЯМОКУТНИХ КООРДИНАТ. На топографічних картах нанесено також прямокутну (кілометрову) сітку, яка дає змогу встановити прямокутні координати будь-якої точки на карті. Прямокутні координати – це система координат, в якій за вісь X прийнято осьовий меридіан 6-градусної зони, а за вісь Y – екватор. Саме ці дві лінії (осьовий меридіан та екватор) під час проектування зони на поверхню циліндра перетворюються на прямі взаємно перпендикулярні лінії, решта меридіанів і паралелей – на криві (мал. 21, а, б). Точка перетину осьового меридіана та екватора є початком прямокутних координат кожної зони.
Прямокутні координати показують відстань у кілометрах від екватора до даної точки (координата X, що може змінюватися від 0 до понад 10 000 км на полюсах) і від осьового меридіана зони до цієї точки (координата Y, що може змінюватися від 0 до 333 км на екваторі в місцях його перетину з крайніми західними і східними меридіанами зони).
На топографічні карти нанесено лінії, що їх проведено через кожні 1 або 2 км паралельно осям X та Y (мал. 21, б). Вони утворюють кілометрову сітку, що вкриває карту системою однакових за площею квадратів. Біля рамок карти вказано значення ліній кілометрової сітки (див. мал. 20). Двозначними числами у вигляді великих цифр біля горизонтальної та вертикальної ліній позначено квадрат, у якому розташована шукана точка. Для визначення прямокутних координат спочатку записують число біля нижньої горизонтальної лінії даного квадрата, а потім – біля лівої вертикальної лінії. Наприклад, точка А на мал. 20 лежить у квадраті 8108, точка В – у квадраті 8009. Для точнішого встановлення положення точки всередині квадрата визначають її прямокутні координати з точністю до 1 м.
 
###041###
 
ВИЗНАЧЕННЯ НАПРЯМКІВ. Орієнтуватися за топографічною картою легко на відкритій (рівнинній, без будівель або лісу) місцевості, що має достатньо об’єктів-орієнтирів.
Однак у лісі, горах або за умов недостатньої видимості звірити карту з місцевістю важко, а часом і неможливо. У такому разі рухаються за азимутом. Азимут – це кут між двома напрямками: на північ і на об’єкт місцевості. Його спочатку вимірюють на карті за допомогою транспортира (це дійсний або географічний азимут), а потім на місцевості – користуючись компасом (магнітний азимут). Як ви знаєте, значення азимута виражається в градусах від 0 до 360° і вимірюється від напрямку на північ за ходом годинникової стрілки.
За топографічною картою визначають азимут між північним напрямком географічного меридіана і напрямком на певну точку. Для цього транспортир розміщують таким чином, щоб вісь 0°–180° відповідала напрямку меридіана, а центр транспортира збігався з точкою на карті, що відповідає точці вашого перебування на місцевості (мал. 22, точка D). Дійсний азимут напрямку з точки D на точку Е становитиме: А(DE) = 144°.
Щоб перейти від дійсного азимута до магнітного, потрібно врахувати магнітне схилення (δ) – кут між північними напрямками географічного і магнітного меридіанів у точці їх перетину. Значення цього кута подано на спеціальному рисунку під нижньою рамкою топокарти зліва від масштабу (див. мал. 18 на с. 33). У нашому випадку цей кут дорівнює 6°23', а схилення східне, оскільки північний напрямок магнітного меридіана відхиляється на схід від північного напрямку дійсного (істинного) меридіана. Для переходу від дійсного азимута (А) до магнітного (Ам) потрібно: якщо схилення східне, то відняти його значення від дійсного азимута, а якщо західне – додати до дійсного азимута, тобто Ам = А ± δ. Отже, шуканий магнітний азимут напрямку DЕ дорівнюватиме: Ам(DE) = 144° – 6°23' = 137°37'.
ВИМІРЮВАННЯ ВІДСТАНЕЙ. За допомогою топографічних карт можна достатньо точно визначити відстані на місцевості. Прямі відрізки між двома точками на топокарті вимірюють лінійкою й циркулем-вимірювачем. Можна також скористатися смужкою паперу, приклавши її до точок.
Відстань, виміряну циркулем або зафіксовану на паперовій смужці, треба перевести в реальну за допомогою лінійного масштабу, що розміщений під нижньою рамкою карти.
Довжину ламаної лінії (наприклад, дороги, залізниці) обчислюють як суму прямих відрізків. 
Складніше вимірювати довжину звивистих ліній річок, берегових ліній, контурів лісів тощо. Ви знаєте, що в таких випадках можна скористатися ниткою, приклавши її до вимірюваної лінії так, щоб повторити її форму. Для точнішого вимірювання кривих ліній користуються курвіметром.
Прилад складається з рухомого коліщатка і циферблата зі стрілкою, яка показує пройдену ним відстань на карті у сантиметрах, яку з використанням масштабу карти можна перевести у відстань у кілометрах на місцевості.
 
###042###
 
ПЛАНИ МІСТ. У 6 класі ви докладно ознайомилися з планом і знаєте, що це зменшене великомасштабне зображення невеликої ділянки земної поверхні на площині за допомогою умовних знаків. Плани міст відрізняються від топографічної карти найбільшого масштабу більшою деталізацією об’єктів місцевості та призначенням (мал. 25).
Їх застосовують здебільшого для будівельного проектування. Зокрема, для складання креслень ділянок забудови, планування промислових районів, приміських зон, розвитку транспортної мережі. На планах міст відображають не тільки наземні об’єкти, а й підземні споруди (метро, каналізацію, колектори зв’язку тощо). Вони також призначені для орієнтування в цих населених пунктах: на них підписано назви вулиць, позначено важливі об’єкти, зупинки громадського транспорту та ін. Популярними серед туристів є панорамні плани та схеми у тривимірному виконанні .
Нині плани міст України, як і інші картографічні твори, поширені в електронному вигляді.
СХЕМИ РУХУ ТРАНСПОРТУ. Найпростіші плани називають схемами. На них зображають тільки окремі об’єкти.
Так, схеми руху транспорту містять докладні технічні та експлуатаційні характеристики мережі шляхів. Наприклад,на схемі метрополітену Харкова (мал. 27 на с. 44) показано його діючі лінії й ті, що будуються, зазначено їх протяжність і станції, вказано обсяг пасажироперевезень. Схеми залізниць, що ви могли бачити їх на вокзалах або в потягах, допомагають орієнтуватися в розміщенні станцій.
ЗНАЧЕННЯ ТОПОГРАФІЧНИХ КАРТ І ПЛАНІВ. Топографічні карти і плани використовують для вивчення місцевості, орієнтування, вирішення різноманітних господарських завдань. Вони дають змогу визначати склад об’єктів місцевості, їх характеристики, положення та розміри, вимірювати відстані, площі, напрямки, висоти точок.
Людям часто доводиться подорожувати незнайомими місцями. Для успіху мандрівки потрібно уявляти маршрут і дотримуватися його. Для туристичної, скажімо, подорожі можна скористатися вже визначеним шляхом, що його розробили досвідчені туристи або туристична фірма. А можна спробувати розробити маршрут подорожі й самотужки, врахувавши особливості рельєфу місцевості, висоти точок, відстані між ними, кути напрямків руху. Це можна зробити за допомогою комп’ютера, скориставшись, наприклад, відомим сервісом Google Earth (Google Планета Земля).
Під час мандрівки зручно послуговуватися GPS-навігатором. Він дає змогу визначити і сторони горизонту, і азимут, і відстань до потрібного об’єкта, виміряти площу електронних пристроїв може не бути під руками. Крім того, вони залежать від джерел електроживлення, і під час тривалих подорожей техніка може вийти з ладу. Ось чому вміння й навички користуватися топографічною картою, планом, схемою й орієнтуватися на місцевості за допомогою компаса ніколи не втратять своєї важливості. 
території і навіть установити швидкість вашого руху. Проте електронних пристроїв може не бути під руками. Крім того, вони залежать від джерел електроживлення, і під час тривалих подорожей техніка може вийти з ладу. Ось чому вміння й навички користуватися топографічною картою, планом, схемою й орієнтуватися на місцевості за допомогою компаса ніколи не втратять своєї важливості. 
 
###043###
 
ЕЛЕМЕНТИ ПОЛІТИЧНОЇ КАРТИ СВІТУ. У 1991 році було проголошено незалежність України, вона стала 176-тою за часом появи незалежною країною серед тих, що були тоді в світі. Нині кількість незалежних країн наближається до двох сотень. Разом з іншими політико-територіальними утвореннями вони формують політичну карту світу. У вузькому розумінні політична карта світу – це географічна карта, на якій зображено всі країни, їх кордони і столиці.
У переносному значенні політичною картою називають сукупність явищ і процесів політичного характеру, що постійно відбуваються в різних точках планети. Такі політичні події можна щоденно відстежувати, користуючись засобами масової інформації (телебаченням, радіо, Інтернетом, пресою).
Основними елементами політичної карти світу є країни і держави. Країна – це частина земної поверхні, яка заселена постійним населенням і має певну культурно-історичну та суспільно-географічну цілісність. Країна може бути державою (тобто мати державний суверенітет – незалежність) або залежною від іншої держави територією. Держава – це незалежна країна з політичною владою і певною правовою системою. Держава самостійно (без втручання інших країн) здійснює свою внутрішню і зовнішню політику через систему спеціальних органів і установ. Натомість залежні країни і території або підпорядковуються іншим державам і управляються ними (наприклад, Гібралтар залежний від Великої Британії), або є складовими частинами інших держав, розташованими на значних відстанях від них (Гренландія – країна у Північній Америці, яка входить до складу Данії, що у Європі). Залежні країни і території мають широкі права внутрішнього самоуправління, водночас їх зовнішню політику визначають здебільшого держави, яким вони підпорядковані.  
Нині на політичній карті світу існує 194 держави, які взаємно визнають одна одну, і близько 40 залежних країн і територій. Водночас у світі є частково визнані й невизнані держави. Частково визнані держави мають дипломатичні стосунки або з багатьма країнами (Косово, Тайвань), або ж визнаються лише окремими зацікавленими державами, причетними до їх створення (Північний Кіпр – Туреччиною, Абхазія і Південна Осетія – Росією й кількома її союзниками).
Невизнані «держави» – це самопроголошені політико-територіальні утворення, які не визнаються жодною державою-членом ООН. Вони виникають шляхом відокремлення від території держави певної її частини в результаті політичних, національних чи релігійних конфліктів, часто за підтримки і безпосередньої участі інших держав. Такі «державні» утворення існують в країнах Африки й Азії. Є вони і в пострадянських країнах (тих, що виникли на території колишнього СРСР), у тому числі біля кордонів України (т. зв. Придністровська Молдавська Республіка).
На жаль, з початку 2014 р. правлячі кола Росії здійснювали неодноразові спроби створити подібні «держави» (так звані «народні республіки») і в окремих областях України, а на сході нашої держави вони вдалися до збройної агресії заради цього. Росія всупереч нормам міжнародного права окупувала (захопила збройними силами) і відторгла від України Крим. Окуповані території – це ще один елемент політичної карти світу. Такими тривалий час є, зокрема, Палестинські території (окуповані Ізраїлем).
 
###044###
 
Вам уже відомо, що географічне положення країни – це її розташування щодо екватора, Гринвіцького меридіана, різних географічних об’єктів, які розміщені за межами цієї країни або перетинають її і чинять на неї вплив. Розрізняють фізико-, економіко- та політико-географічне положення. 
ФІЗИКО-ГЕОГРАФІЧНЕ ПОЛОЖЕННЯ. Україна розташована на заході Євразії, у центрально-східній частині Європи. Вона лежить у помірних широтах Північної півкулі між 44° і 52° пн. ш., на схід від Гринвіцького меридіана – між 22° і 40° сх. д. Великі розміри країни і значна протяжність у широтному та меридіональному напрямках зумовлюють різноманітність природних умов. Територія України розташована на стику рівнини і поясу гір, які займають незначну площу, є середньовисотними та легкодоступними. Країна розташована в межах помірного  кліматичного поясу, в природних зонах мішаних і широколистих лісів, лісостепу і степу, де сприятливий клімат і родючі ґрунти. Усе це створює комфортні умови для проживання людей, сприяє значному господарському освоєнню території.
Надзвичайно важливе значення для країни має широкий вихід на півдні до Чорного й Азовського морів.
Берегова лінія в межах України довга (майже 2,8 тис. км) і досить розчленована. Є низка зручних заток, бухт, лиманів. Островів небагато, серед них зовсім немає великих. Проте далеко в море вдається Кримський півострів, який витягується на захід Тарханкутським, а на схід – Керченським півостровами. Південь Криму заходить
у широти, що мають природні умови середземноморських субтропіків.
ЕКОНОМІКО-ГЕОГРАФІЧНЕ ПОЛОЖЕННЯ. 
Економіко-географічне положення – це розташування країни щодо інших об’єктів (країн, міждержавних торгово-економічних організацій, міжнародних ринків сировини, товарів, капіталів і робочої сили, міжнародних транспортних шляхів) із погляду можливостей економічного впливу на неї.
Особливостями економіко-географічного положення України є те, що  вона розташована між державами, що колись
входили до складу СРСР, та колишніми соціалістичними країнами Центральної Європи, має доволі велику кількість сусідів (7) і вихід до двох міжнародних морських басейнів. Велика протяжність і доступність сухопутних кордонів зумовлює багатоманітні зв’язки із сусідніми державами, які входять до числа найбільших  торгово-економічних партнерів України. Щоправда, усі сусідні країни, як і Україна, за показниками рівня економічного розвитку поступаються високорозвинутим країнам Європи і світу (табл. 2). Водночас західні сусіди – Польща, Словаччина, Угорщина досягли суттєвих успіхів у реформуванні економіки і можуть бути для України певним зразком у цьому. Разом з Румунією вони є членами Європейського Союзу (ЄС) – найбільшої у світі міждержавної економічної організації, до якої у перспективі прагне вступити й Україна. Нині Україна і ЄС створили зону вільної торгівлі, в якій розвивається безмитна торгівля товарами. 
Росія і Білорусь входять в іншу організацію – Євразійське економічне співтовариство. Агресивна політика
Росії щодо України призвела до різкого скорочення міждержавних економічних зв’язків
 
###045###
 
Ще донедавна політико-географічне положення України вважалося вигідним. З усіма сусідніми країнами наша держава мала дружні стосунки, закріплені двосторонніми угодами. Україна мала позаблоковий статус, перебуваючи між двома великими військово-політичними організаціями – НАТО (Організація Північноатлантичного договору) і ОДКБ (Організація договору про колективну безпеку).
З країн-сусідів України до НАТО входять Польща, Словаччина, Угорщина і Румунія, до ОДКБ – Росія і Білорусь. Водночас є й «мінуси» політико-географічного положення України: спільний кордон протяжністю декілька сотень кілометрів із самопроголошеною «державою» на сході Молдови («Придністровською Молдавською Республікою»); відносна близькість до Кавказького і Близькосхідного регіонів, де існують осередки воєнного протистояння; необлаштованість кордонів з країнами колишнього СРСР, які є вразливими щодо перевезень контрабандних товарів і проникнення нелегальних мігрантів.
На початку 2014 р. політико-географічне положення України на східних і південних рубежах різко змінилося і стало вкрай несприятливим у зв’язку з антиукраїнською політикою правлячих кіл Росії. Нехтуючи нормами міжнародного права і двосторонніх українсько-російських договорів про дружбу і державний кордон, а також відкинувши взяті на себе зобов’язання, закріплені в міжнародному Будапештському меморандумі, ця держава окупувала Крим і відторгла від України частини Донецької і Луганської областей, перетворивши їх на зону постійної загрози для сусідніх регіонів. Така загроза виникла, по суті, на всьому кордоні України з країнами ОДКБ, контрольованими Росією. 
ГЕОПОЛІТИКА. Наприкінці ХІХ – на початку ХХ ст. у політичній географії сформувався особливий напрям – геополітика. Вона ставила за мету пояснити політичний розвиток держав у найтіснішому зв’язку з їх географічним
положенням і територією. Нинішня геополітика вивчає поєднання географічних, історичних, політичних,  економічних, культурних, інформаційних, воєнних та інших чинників, що впливають на місце країн в світі та їхній розвиток. Вона напрацьовує різні підходи і принципи, які можуть стати основою зовнішньополітичної діяльності керівництва держав. Кожна країна, маючи свої геополітичні інтереси, повинна знати про існування таких інтересів у сусідів та великих держав.
Сьогодні розвиток України тісно пов’язаний із геополітикою найбільших «гравців» політичної карти світу (США, країн Західної Європи, Росії). Геополітичні інтереси США як найбільш потужної держави світу передбачають її домінування на світовій арені. Основу геополітики Росії становлять неоімперські інтереси в Євразії. Кожна з цих країн, як і країни Європи, мають своє політичне бачення місця і ролі України. Пріоритетами зовнішньої політики самої ж України є її входження до європейського та євроатлантичного простору.
 
###046###
 
Художня література є особливим видом мистецтва. А видів мистецтва чимало: це скульптура, архітектура, образотворче мистецтво у всій його різноманітності, музика, спів, балет, кіно, театр. Що ж єднає різні види мистецтва? Щоб відповісти на це запитання, треба з’ясувати, для чого мистецтво існує взагалі. Чи не для того
ж, для чого існує краса?
Кожен із видів мистецтва, як і краса, насамперед дарує нам насолоду. Звісно, відвідавши художню виставку, концерт або театральну виставу, ми не збагачуємося матеріально, але неодмінно здобуваємо багатство духовне, яке полягає у романтичній піднесеності, гарному настрої, приємних враженнях. Нести людям прекрасне й незабутнє – основне призначення мистецтва. Цю його функцію називають естетичною (від грецького слова «естетика», що перекладається як «наука про прекрасне»).
Крім естетичної, усі види мистецтва, зокрема й художня література, мають інші функції. Такою є насамперед виховна, адже мистецтво прищеплює нам естетичні смаки, впливає на наші розум і душу, спонукає нас ставати кращими. Виховну функцію поруч з усіма видами мистецтв виконує й художня література, яка впливає на людей за допомогою слова.
Ще одна важлива функція мистецтва – пізнавальна. Якщо йдеться про живопис, то картини Івана Айвазовського, наприклад, дають змогу навіть тому, хто ніколи не бачив моря, пізнати його дивовижну красу, силу, могутність і навіть небезпечну для мореплавця стихію. Якщо говоримо про літературу, то нам не треба мандрувати з китобоями – достатньо зануритися у пригодницький світ повістей Миколи Трублаїні; немає потреби записуватися в загін космонавтів – досить узяти в бібліотеці фантастичні твори Олеся Бердника.
Змодельований письменником художній світ дає змогу читачеві ніби подумки вести розмову з представниками різних поколінь: руськими князями, вождями індіанців, мисливцями у джунглях Африки, представниками наукових експедицій, які досліджують Антарктиду, планету Марс чи океанські глибини. До того ж художня література здатна вихоплювати для вашого ознайомлення гігантський діапазон людського життя. Іноді події у книжках тривають десятиліттями, на сторінках живуть сотні героїв, а в деяких художніх творах передано лише мить, спалах почуття, настрій одного героя.
Важливо й те, що художня література здатна прогнозувати наукові відкриття, скеровувати науковців на нові гіпотези. Згадаймо фантастичні романи Жуля Верна, у яких ще до ери повітроплавання йшлося про те, що стало доступним людству лише через століття: і подорожі навколо світу, і польоти на Місяць. Та найважливіше: художні твори – це якщо не детальна розповідь, то бодай натяк на величезні приховані можливості людини, тому література допомагає людям пізнавати самих себе, розуміти причини власних учинків, почуттів, уловлювати зміст своїх явних і потаємних намірів і бажань.  
 
###047###
 
Сучасна канівська художниця Галина Морозова влучно зазначила: «Картини – це ті самі книги, тільки написані фарбами». Погоджуючись із нею, скажемо, що класична музика – це також книжка, але витворена у звуках, балет – книжка мовою пластики, жестів, рухів. Щоб збагачуватися духовно, самовдосконалюватися, уміти вслухатися, роздумувати, уявляти, мріяти, вкрай потрібна підготовка, спеціальна освіта та практика пізнання культури.
Утім, театральну виставу, кіно, а особливо – книжку, здатні зрозуміти і сприйняти майже всі. Інша річ, що черпає з книжки кожен із нас стільки, скільки спроможний із неї взяти й у своїй пам’яті та уяві вмістити. Український мудрець Григорій Сковорода називав це законом нерівної рівності й пояснював його на прикладі фонтана, який наповнює амфори різної місткості. Хоча всі ці посудини різної величини, кожна з них – повна, від найменшої до найбільшої.
Красне письменство оперує таким літературознавчим поняттям, як образ.
Художні образи поділяють на образи-персонажі, образи-символи, образи-деталі, про що ви вже маєте уявлення з попередніх класів. Художні образи багатозначні. Читач здатний інтерпретувати їх по-своєму, він насправді завжди є умовним співавтором письменника. Англійський письменник Джозеф Конрад (1857–1924) наголошував: «Автор пише тільки половину книжки. Другу половину вже додає від себе читач». Закладена в художніх образах багатозначність творить простір для читацької уяви, робить художній твір придатним для розуміння людьми різного рівня інтелекту, з різними почуттєвою сферою, уподобаннями, моральними орієнтирами, вихованням, світоглядом.
Також розрізняють словесні зорові, слухові й тактильні (ті, що сприймаються дотиком) образи. Щоб проілюструвати вам, як ці різноманітні словесні образи активізують нашу творчу уяву, змушують долучити життєвий досвід і перенести переживання й відчуття на зміст того, про що йдеться в художньому тексті, наведемо уривок із вірша сучасного українського письменника Станіслава Тельнюка:
Ох, як гостро палають, як хутко згасають вогні!
Потім – темряви шило розпечено лізе ув очі…
У історії завше – короткі-короткі дні
І такі безконечні ночі…
Перші два рядки цієї поезії містять дуже вдалі зорові й тактильні словесні образи, які, до того ж, сприймаються як багатозначні, тому кожен читач зрозуміє їх порізному: хтось уявить вечірні вогнища, хтось – пожежу, хтось – вуличне освітлення далекого міста чи ліхтар маяка. Картина динамічна, яскрава: сліпуче полум’я, що швидко гасне, – тому після такого яскравого освітлення темрява ріже очі, наче гостре та ще й розпечене шило. Два наступні рядки вже не описові, а асоціативні, тобто враження від них у нашій уяві виникають на основі зіставлення. Подібно до того, як яскраво горіли, проте швидко згасли вогні, сприймаються духовні злети людської думки, блискучі перемоги, визначні досягнення. Натомість час безпросвітної неволі, бездержавності та поразок автор порівнює з довгими темними ночами. 
 
###048###
 
Художній образ – форма художнього освоєння світу письменником чи іншим митцем. На відміну від наукового пізнання, де образ подається у вигляді абстрактних понять, у художньому образі збережено його цілісність, життєвість, конкретність, предметно-почуттєвий зміст. Різні види мистецтва мають суттєво інші засобами та матеріали для створення певних художніх образів. Маляр, наприклад, створюючи образи на полотні, використовує фарби, музикант – звуки, балетмейстер – певні елементи танцю й пантоміми. Письменник завжди володіє майстерністю словесного малювання. Високий рівень образності літературних творів виявляється найважливішою і водночас найхарактернішою особливістю творення художньої дійсності.
Автор у творі завжди присутній, але не завжди зримий. Він має свою думку про те, що описує, про вчинки персонажів, про причини непорозумінь або ворожнечі між ними. Іноді власне ставлення автор висловлює прямо, однак найчастіше приховує свою позицію. Пригадайте, для прикладу, проаналізовані в 6 та 7 класах оповідання. З перших сторінок твору Володимира Винниченка «Федько-халамидник» головний герой постає розбишакою, навіть кривдником фізично слабших хлопчиків, і нам здається, що й сам автор осуджує свого героя. Проте згодом помічаємо, що письменник підказує: «халамидник» – не пропаща дитина, а щира душа, справжній друг, на відміну від «ідеального» панича Толика. Якщо ж неуважно прочитати оповідання «Скарб» Олекси Стороженка, може видатися, що автор схвалює поведінку Павлуся, але насправді митець висміює ледарство, особливо коли запитує в читачів, чи хотіли б вони такого «щастя», яке випало його героєві.
Художній твір – це явище художньої літератури, основна форма її існування як мистецтва слова. Специфіка літературних творів полягає в тому, що автори часто використовують вигадку. Тому те, що існує в рамках художнього твору, відповідає законам художньої правди. Так, художній час суттєво відрізняється від часу реального, бо про подію, яка триває лічені хвилини, автор може розповідати на кільканадцятьох сторінках, а великий проміжок часу охопити одним коротеньким реченням, наприклад: «Минув рік». Деякі герої творів мають прототипів – реальних людей. Але й історичні художні герої не є копіями реальних людей, і навіть в автобіографічному творі не відтворено всю життєву правду. Автор завжди має право на художній вимисел і свою
інтерпретацію події або поведінки історичної особи.
Щоби правильно зрозуміти зміст, виявити авторську позицію, треба вміти належно аналізувати художній твір. Деякі навички такої роботи ви вже здобули в 5–7 класах. Ви навчилися переказувати прочитане, розкривати характер персонажа, порівнювати двох-трьох дійових осіб, знаєте, що таке портрет, пейзаж, епітет, метафора, порівняння. Набуті знання з теорії літератури дають вам змогу почуватися критиками, літературознавцями, самостійно інтерпретувати твір.
У 8 класі ви дізнаєтеся про основні типи аналізу художнього твору. Найпростіший із них – аналіз «услід за автором», тобто за ходом розповіді в художньому творі. Під час пообразного аналізу розглядаємо кожен образ-персонаж окремо, а потім порівнюємо і робимо висновки. Найскладнішим є сюжетно-композиційний аналіз, бо стосується будови твору та розгортання подій за сюжетними лініями. Практичне використання різних типів аналізу художнього твору допоможе вам краще зрозуміти його зміст, рівень художності та авторську позицію. 
 
###049###
 
Історичні пісні – героїчний епос1 українського народу – донесли до далеких нащадків промовисті свідчення про славне минуле, звитягу й подвиги легендарних полководців. Письменник Володимир Дрозд підкреслював: «Українська народна пісня – це сторінка історії, частинка нашої душі. В народній пісні – біль і радощі часу, які через століття стають нашими болями й радощами».
Справді, впродовж багатьох століть народна історична пісня була щирим і правдивим словом про історію нашого народу. Вона виховувала, підтримувала, окриляла й надихала. Пісня пробуджувала національну гідність та свідомість і переконливо засвідчувала: народ, у якого були такі герої, – безсмертний, він не зникне безслідно з лиця землі.
Історичні пісні надзвичайно різноманітні. У них розповідається і про напади орд, і про неволю, і про славних козацьких полковників та гетьманів, і про народних месників. Проте всі ці пісні об’єднує дух непокори, волелюбства, жертовна готовність героїв віддати життя за рідний край та його народ.
Історична народна пісня – ліро-епічний твір про конкретні чи типові історичні події або про реальних історичних осіб та безіменних героїв, полководців і месників. Основні риси історичних пісень:
X усі рядки рівноскладові, правильно чергуються наголошені й ненаголошені склади;
X текст пісні переважно поділений на куплети, які складаються з чотирьох або рідше двох віршорядків;
X опис події або звитяжного вчинку, наявність сюжету.
За тематикою зображення історичні пісні поділяють на такі види: про боротьбу проти татаро-турецького поневолення («За річкою вогні горять», «Зажурилась Україна», «Та, ой, як крикнув же козак Сірко»); про боротьбу проти національного і соціального гніту, а саме: пісні про визвольні бої із польською шляхтою («Ой Морозе, Морозенку», «Максим козак Залізняк», «Чи не той то Хміль»), пісні про народних месників-повстанців («Ой наварили ляхи пива» (про Івана Гонту), «За Сибіром сонце сходить» (про Устима Кармалюка), «Ой попід гай  зелененький» (про Олексу Довбуша)) й пісні про московську окупацію і знищення Гетьманщини як унікальної форми Української держави («Світ великий, край далекий, та ніде прожити» (пісня про зруйнування Катериною ІІ Запорозької Січі), «Летить галка через балку» (пісня про останнього січового кошового Петра Калнишевського)) та ін.
Чи погоджуєтеся ви з таким висновком етнографині1 Галини Лозко: «Національне минуле служить нам ніби для перевірки того, хто ми є, і для того, щоб знати, ким ми станемо в майбутньому. Треба вивчати себе в дзеркалі історії нації для того, щоб іти далі відповідно до реальності нашого часу... дивлячись вперед»? Свою відповідь обґрунтуйте.
5 Проаналізуйте враження Олександра Довженка від українських історичних пісень: «Виринають і проходять гордою ходою... славні прадіди – Байда-Вишневецький, Дорошенко, Нечай, Богун, Богдан і славний Морозенко... і кличуть до бою за Батьківщину... Народ, якого позбавляли багатьох можливостей, у кривавій боротьбі вилив свою душу, свій поетичний геній в єдине, в що міг, – у пісню». 
 
###050###
 
Та, ой, як крикнув же та козак Сірко,
Та, ой, на своїх же, гей, козаченьків:
«Та сідлайте ж ви коней, хлопці-молодці,
Та збирайтеся до хана у гості!»
Та туман поле покриває,
Гей, та Сірко з Січі та виїжджає.
Гей, та ми ж думали, та ми ж думали,
Що то орли та із Січі вилітали, –
Аж то військо та славнеє запорозьке
Ой на Кримський шлях1 із Січі виїжджало.
Та ми ж думали, ой, та ми ж думали,
Що то сизий орел по степу літає, –
Аж то Сірко на конику виїжджає.
Гей, ми ж думали, ой, та ми ж думали,
Та що над степом та сонечко сяє, –
Аж то військо та славнеє запорозьке
Та на вороних конях у степу виграває.
Та ми думали, ой, та ми ж думали,
Що то місяць в степу, ой, зіходжає, –
Аж то козак Сірко, та козак же Сірко
На битому шляху та татар оступає.

Іван Сірко (1605–1680) – багато разів демократично обраний кошовий отаман Запорозької Січі, славний козак-характерник, який нібито вмів перетворюватися на вовка. Прекрасний стратег і тактик, бувалий воїн, який майже ніколи не програвав битв із найпідступнішими ворогами. Вирізнявся дуже непокірним характером. Відмовився ставити свій підпис під Переяславськими статтями – угодою з Московією 1659 р. Царським урядом був засланий у Тобольськ. Після повернення із заслання до кінця життя залишився противником Москви. Про І. Сірка було знято кілька фільмів, зокрема «Запороги» (2005–2007) та «Гетьман» (2015), написано десятки пригодницьких прозових книжок, створено чимало віршів і поем. 
 
###051###
 
Ой Морозе, Морозенку,
Ти славний козаче!
За тобою, Морозенку,
Вся Вкраїна плаче.
Ой не так же Україна,
Як рідная мати, –
Заплакала Морозиха,
Та стоячи біля хати.
«Не плач, не плач, Морозихо,
Не плач, не журися:
Ходім з нами, козаками,
Мед-вина напийся!»
«Ой щось мені, козаченьки,
Мед-вино не п’ється,
Бо вже син мій, Морозенко,
З ворогами б’ється».
Із-за гори, з-за крутої
Військо виступає,
Попереду Морозенко
Сивим конем виграває.
То не грім в степу гуркоче, –
Хмара світ закрила:
То ж татар велика сила
Козаченьків обступила.
Бились зранку козаченьки
До ночі глухої:
Полягло чимало славних, –
Ворогів утроє.
Ні один козак не дався
Живим у неволю;
Полягли всі до одного
За Вкраїни волю.
Не вернувся й Морозенко,
Голова завзята,
Замучили молодого
Вороги прокляті.
Вони ж його не стріляли,
Упень не рубали,
Тільки з його, молодого,
Живцем серце виривали.
Поставили Морозенка
На Савур-могилу:
«Дивись тепер, Морозенку,
На свою Вкраїну!»
Вся ти єси1, Україно,
Славою покрита,
Тяжким горем та сльозами,
Та кров’ю полита!
Доки над хрещеним миром
Світить сонце буде,
Сії пісні, сії думи
Не забудуть люди.
 
###052###
 
Історія донесла до нащадків багато славних імен князів, гетьманів, полководців. На жаль, значно менше збереглося в пам’яті імен людей мистецтва. Мало хто з пересічних українців може перелічити колись усім відомих кобзарів і піснетворців. Тож не дивно, що й про Марусю Чурай письмових свідчень не збереглося.
Тільки фольклорні джерела донесли скупі відомості про співачку з Полтави – дочку вбогої вдови, красуню, що мала дивовижний голос і поетичний талант, чорні брови й розкішну косу до пояса.
Сучасний науковець Григорій Клочек на основі тривалих досліджень подає такі деталі з життя співачки: «Якщо узагальнити усі версії про Марусю Чурай, то вийде приблизно такий біографічний сюжет. Народилася вона у Полтаві приблизно 1625 року. Хата її батьків стояла на березі Ворскли. Нині приблизно можна визначити це місце, бо знаходилося воно недалеко від Хрестовоздвиженського монастиря, який зберігся до наших днів. Батько Марусі, Гордій Чурай, був людиною хороброю, чесною, правдолюбною, тож і подався на Запорозьку Січ. Брав участь у боях проти польської шляхти, потрапив у полон і був страчений. Маруся жила з мамою. Їх обох шанували в Полтаві через славного батька, а також через особливий Марусин дар складати й чудово співати пісні».
Пісня літературного походження (авторська пісня) – це пісня, створена поетом або композитором, яка стала народною. До пісень літературного походження ХVІІІ–ХІХ століть належать такі широковідомі, як «Засвіт встали козаченьки», «Їхав козак за Дунай», «За Неман іду», «За Сибіром сонце сходить», «Місяць на небі, зіроньки сяють», «Дивлюсь я на небо», «Повій, вітре, на Вкраїну». У ХХ столітті авторами слів або слів і музики до пісень, що їх уже називають народними, стали Богдан Лепкий («Чуєш, брате мій»), Андрій Малишко («Пісня про рушник»), Володимир Івасюк («Водограй», «Червона рута»), Дмитро Павличко («Два кольори», «Лелеченьки»), Михайло Ткач («Марічка»), Степан Пушик («Козак гуляє», «Любисток»), Юрій Рибчинський («Ой летіли дикі
гуси», «Зелен-клен»), Микола Луків («Росте черешня в мами на городі») та інші.
Кохала Маруся козака Гриця, та аж настільки палко, що її неземна любов виливалася з уст, як пісня в соловейка навесні. А Гриць зрадив, покинув, бо знайшов багату наречену. З розпачу Маруся чи то сама отруїла зрадника, чи Гриць випадково випив отруту, яку дівчина приготувала для себе. Полтавський суд виніс рішення: за смерть козака скарати й Марусю смертю. Лише в останню мить за заслуги її батька Гордія Чурая, що поліг смертю героя, Богдан Хмельницький своїм універсалом скасував страшний вирок полтавського суду. 
Так розповідає легенда, так услід за нею у своєму романі у віршах «Маруся Чурай» (який ви вивчатимете в одинадцятому класі) розкриває трагедію геніальної піснярки Ліна Костенко. Але що ж було насправді? Чи існувала Маруся взагалі? Жодних документальних джерел не збереглося, письмових свідчень не знайдено. Знаємо тільки, що Марусі Чурай приписують авторство таких популярних пісень, як «Засвіт встали козаченьки», «В кінці греблі шумлять верби», «Віють вітри, віють буйні», «В огороді хмелинонька», «Ой не ходи, Грицю, та й на вечорниці».
 
###053###
 
Як висловився видатний літературознавець Сергій Єфремов (1876–1939), «думи дають чудові ілюстрації до писаної історії народу, показуючи, якими очима він сам дивився на ту чи іншу подію…», а великий український мовознавець Павло Житецький (1836–1911) уточнював: «Віршова форма думи знаходиться у повній відповідності з її внутрішньою будовою, яка виражається самою її назвою… У думі передається продумане оповідання про подію, тому поетична мова думи вимагає такого вірша, який би, безумовно, належав думці, який би відгукнувся на всі її найменші вимоги».
Уперше термін «дума» згадано в хроніці 1587 року польського історика Станіслава Сарницького (1532–1597). Термін суто народний, бо утворений від слів «думка», «думати». У цьому ж значенні його використав декабрист Кіндрат Рилєєв (1795–1826), чиє дитинство минуло в Україні. Власну поетичну книжку він назвав «Думи», а в передмові до неї пояснив, що в думах український народ увіковічнив подвиги своїх героїв. Фольклорист, перший ректор Київського університету Михайло Максимович (1804–1873), друг Тараса Шевченка, усе життя  захоплювався думами та історичними піснями, збирав їх, а слово «думи» на позначення жанру українського фольклору активно вживав у своїх наукових працях ще з 1827 року. М. Максимович став першим дослідником українських дум, адже взяв до уваги їхній розповідний характер, указав на вільний віршовий розмір та дієслівне римування. Найдавнішим записом думи вважають запис «Думи про козака Голоту», датований 1684 роком. Цей фольклорний твір виявив у 20-х роках ХХ століття в давньому рукописному збірнику академік Михайло Возняк (1881–1954). Дев’ять українських народних дум від двох бандуристів записав і опублікував у 1819 році син грузинського князя, український та російський збирач фольклорних творів, зокрема дум, близький знайомий Т. Шевченка Микола Цертелєв (1790–1869).
У думах епічна розповідь чергується з ліричними відступами, суто пісенними уривками, що й зумовило виконання дум речитативом, коли під акомпанемент кобзи, бандури чи ліри окремі рядки народний співець декламував, промовляв, а інші – проспівував. Думи як великі сюжетні пісенно-розповідні твори виникли в ХV–ХVІ століттях, у час героїчної боротьби козаків із численними ворогами, що посягали на волю України, тому можуть вважатися сторінками історії, поданої в художній інтерпретації безіменних авторів. З цього приводу Михайло Стельмах зазначив: «Українські думи є не тільки художнім літописом минулих віків, – вони й зараз силою людяності і поезії виховують в нас любов до рідної країни, ненависть до всякого гніту і поневолення».
Українські думи виховували народ у дусі волелюбності, патріотизму, звитяги. Прихід до села або міста народного співця завжди ставав великим святом: і молоді, і старі, покинувши всі справи, збігалися послухати в його виконанні народні шедеври. Та співці не просто виконували думи про січі й поєдинки, про неволю і втечу з каторги. Вони намагалися прищепити юнакам, дівчатам і навіть малим дітям думку, що й у найскладнішій ситуації ніхто не має права втрачати віри в Бога, забувати батьківську науку, материнську ласку, бо як тільки знехтує цими цінностями, буде покараний Всевишнім і відторгнутий громадою.
 
###054###
 
Слова, які стали епіграфом до цієї частини, належать українському класикові Михайлові Стельмаху. Цікавлячись старовиною, народно-поетичною спадщиною віків, письменник справедливо сприймав мандрівних співців найщирішими порадниками своєї нації в горі й радощах.
Корені виникнення кобзарського мистецтва сягають глибини віків. На фресці в соборі Святої Софії в Києві зберігся найдавніший портрет бандуриста. В одному з історичних документів згадано про покладання в 922 році на могилу кобзаря восьмиструнного музичного інструмента. Про давнє поширення в Україні кобзарського ремесла свідчить також і образотворче мистецтво. Козак Мамай, наприклад, на картинах зображений не просто воїном, а обов’язково ще й музиѓкою.
Мандрівні співці – не винятково українське явище, адже ще в Стародавній Греції були співці-рапсоди, серед південно-слов’янських народів, зокрема в Болгарії й Сербії, – гуслярі й тамбураші, яких об’єднувала з українськими кобзарями, бандуристами й лірниками ідея протистояння їхніх народів спільному ворогові – туркам-османам. У козацькому середовищі кобзарі мали право на великі почесті. 
Богдан Хмельницький пильно дотримувався звичаю, щоб під час походів відомий народний співець їхав одразу ж за гетьманом, першою особою у війську. Сам Хмельницький прекрасно грав на кобзі. Мав власну бандуру, якою дуже гордився, й інший український гетьман – Іван Мазепа. 
Кобзарі ніколи не корилися обставинам. Коли за наказом Катерини ІІ царські війська розгромили козацьку твердиню, запорозькі співці прийняли смерть на вогнищі й актом самоспалення підтвердили, що славити поневолювачів не будуть.
Під час визвольної селянської боротьби народні співці підтримували бойовий дух, спонукали до помсти ворогам, за що кобзарів жорстоко карали. Документи свідчать, що після придушення Коліївщини 40 днів у місті Кодня тривав кривавий суд над повстанцями. Приречені до страти кобзарі Прокіп Скряга, Петро Соковий та Василь Варченко вмирали мужньо.
У Запорозькій Січі існувало кілька шкіл, а серед них – і кобзарська. Є історична згадка, що тут навіть формували кобзарську сотню, куди приймали співців, які під час бою уміли застосувати шаблю чи пістоль. Одного разу в лютій січі між козаками та яничарами ніяк не могла вирішитися доля перемоги. Тоді кошовий отаман дав наказ кобзарській сотні підтримати вояків.
овтікали.
Як свідчить історія, не тільки в Запорозькій Січі існувала кобзарська школа. У більших містах, а подекуди й містечках, у ХІІ–ХІХ століттях по всій Україні діяли кобзарські братства (гурти), цехи чи школи зі своїм статутом, хоругвою (прапором), своїм судом і мовою для втаємничених, іншими словами – мовою, незрозумілою оточенню, щоб представники влади, які переслідували народних співців, не могли розуміти їхніх розмов чи намірів.
Поважні літами талановиті співці («пан-майстри») не менше ніж три роки учили молодих мистецтва гри й співу. Наприклад, кобзар Федір Грищенко-Холодний переймав майстерність у свого вчителя п’ять років, а той у свого вчився аж дванадцять. 
 
###055###
 
У ХІХ столітті на Полтавщині всенародну любов здобув талановитий мандрівний співець – Іван Кравченко-Крюковський (1820–1885). Його дитинство минуло в селі Лохвиці, що належало до маєтку пана Крюковського, від якого співець пізніше й запозичив другу частину свого прізвища. Іван був сліпий від народження, і ні знахарі, ні лікарі, до яких батьки возили дитину аж у Полтаву, Катеринослав і Київ, нічим йому не могли зарадити.
Коли хлопчик підріс, пан відпустив каліку на волю, не давши йому ні хати, ні поля. Тож батьки віддали Івана в науку кобзареві, а через три роки він уже віртуозно виконував пісні не тільки свого «пан-майстра», а й інших народних співців. У репертуарі І. Кравченка-Крюковського було десять дум, серед яких найпопулярніші «Втеча трьох братів з города Азова, з турецької неволі» та «Самійло Кішка».
Відомий художник і збирач народної творчості Опанас Сластіон (Сластьон) детально описав унікальну бандуру Івана Кравченка-Крюковського, яка мала аж 28 струн. Проте на бандурі ще одного талановитого українського кобзаря – Федора Грищенка-Холодного – було аж 45 струн. У нього навчався згодом широковідомий кобзар Михайло Кравченко (1858–1917), який осліп у п’ятнадцять років. У сімнадцять його взяв у науку відомий кобзар Самійло Яшний (1813 – початок ХХ століття), який жив у Миргороді, а після вишколу в цього музиканта й виконавця історичних пісень і дум Михайло Кравченко ще дев’ять місяців учився гри й співу в Грищенка-Холодного, адже хотів досягти найвищого рівня кобзарської майстерності.
Михайло Кравченко став свідком селянського повстання у Великих Сорочинцях і про ці події склав дві думи – «Чорна неділя в Сорочинцях» та «Про Сорочинські події 1905 року».
Знала Україна й кобзаря Гната Гончаренка (близько 1836 – після 1908), родом із Харківщини, теж кріпацького сина, від якого смертельно хвора Леся Українка в Євпаторії на фонограф1 встигла записати весь його репертуар і зберегла для нащадків безцінний скарб – не тільки тексти пісень і дум, а й живий голос виконавця.
У біографії українського поета-пісняра Андрія Малишка (1912–1970) також є згадка про те, що дитиною він навідувався до школи бандуристів у рідному Обухові. Це була не просто школа, а типова для кобзарської виучки майстерня: на околиці містечка тулилося кілька нашвидкуруч збудованих хатин-мазанок, у яких тимчасово мешкали мандрівні співці та їхні поводирі з усіх околиць, а насамперед із Трипілля й Кагарлика. Пізніше Андрій Самійлович не раз наголошував, що саме в цій школі він отримав музичне виховання а слова Бориса Мозолевського.
Відомим сучасним майстром гри на бандурі є заслужений артист України кобзар Василь Нечепа, родом із Чернігівщини. Свої концертні програми-моновистави він виконує і як народний співець, і як емоційний оповідач про минуле. В. Нечепа пропагує українські думи не тільки в рідному краї, а й у Бельгії, Австралії, США. Одна з його найбільш затребуваних публікою програм – «Було колись в Україні» – адресована дітям і спрямована здебільшого на патріотичне виховання молодого покоління. У співавторстві із журналістом Миколою Шудрею Василь Нечепа написав книжку «В рокотанні, риданні бандур» (2006), присвячену світлій пам’яті майстра виготовлення бандур і кобзарявіртуоза Олександра Корнієвського (1889–1988) із Чернігівщини. Автори цієї книжки згадали про розстріляний з’їзд українських бандуристів у 30-х роках ХХ століття й так написали про національні музичні інструменти й долю народних співців за кордоном і в Україні за часів не тільки російських царів, а й Сталіна і пізніших радянських правителів.
 
###056###
 
Проте несподівано навіть для себе самого Тарас відчув, що його дедалі більше приваблюють не фарби й полотно, а поетичне слово. Юнак натхненно писав вірші, при цьому добре усвідомлюючи, що ні багатства, ні слави вони йому не принесуть. Швидше, навпаки, повністю поламають кар’єру художника й завдадуть чимало клопотів, адже пізніше зробив такий запис у щоденнику: «І що ж я робив? Чим займався в цьому святилищі? Дивно подумати. Я займався тоді створенням малоросійських віршів, які потім упали таким страшним тягарем на мою убогу душу…». У 1840 році в Петербурзі вийшла перша збірка поезій Тараса Шевченка «Кобзар», у якій було вісім творів: «Думи мої, думи мої...», «Перебендя», «Катерина», «Тополя», «Нащо мені чорні брови», «До Основ’яненка», «Іван Підкова», «Тарасова ніч». Уже в назвах цих віршів яскраво виявилося велике зацікавлення Шевченком козацькою старовиною, видатними постатями української історії. Ще не стихли схвальні відгуки критики на «Кобзар», як побачила світ поема «Гайдамаки». І знову – успіх, несподівана й велика слава, справжнє визнання.
Творчість рідною мовою тільки поглибила Шевченкову ностальгію1 за рідним краєм. Улітку 1843 року на короткий час поет приїхав в Україну, якої не бачив майже п’ятнадцять років. Враження від страшних картин несправедливості й гніту в рідному краю виявилися жахливими: «Скрізь був і скрізь плакав». Спостережливий і вразливий, Тарас Григорович не міг не розуміти, що Україна стогне в ярмі панщини, руйнуються й навіки зникають останні сліди козацької вольниці.
Повернувшись до Петербурга, поет аналізує побачене, шукаючи причин такого занепаду козацького краю. Тарасів гострий розум, інтуїція й любов до рідного народу скеровують його думки в правильне русло: винуватцями є російські царі й самодержавна політика! Звісно, так думати небезпечно, це вже крамола2. Ще небезпечніше виносити подібні думки на папір, відверто оприлюднювати свої враження у віршах. Шевченко це добре знав і все-таки відмовитися від найвищого призначення – будителя й пророка рідного народу – не зміг.
Навесні 1845 року Тарас Григорович знову прибув на споконвічні українські терени. Як художник, він задумав створити альбом «Живописна Україна», тож змальовував уцілілі історичні й архітектурні пам’ятки, а ще натхненно займався літературною творчістю. Настає зоряний час у житті Шевченка-поета – період «трьох літ» (1845–1847). До Петербурга митець уже повертатися не хоче. Він планує влаштуватися на роботу викладачем образотворчого мистецтва в Київському університеті. В Україні Кобзаря величають і сприймають як генія. Водночас Шевченко підтримує приязні стосунки з відомими українцями – письменником Пантелеймоном Кулішем (1819–1897), письменником та істориком Миколою Костомаровим (1817–1885).
Безперечно, Шевченко був утаємничений, що в його найкращого приятеля, молодого науковця Миколи Костомарова збирається українська патріотично налаштована молодь, яка обговорює скасування остогидлої кріпаччини, але й припустити не міг, що через це разом із друзями опиниться за тюремними ґратами.
 
###057###
 
Ви вже знаєте, що справжні ім’я та прізвище Лесі Українки – Лариса Петрівна Косач, і цей псевдонім, який дуже зобов’язує, своїй талановитій доні дала відома українська письменниця Олена Пчілка. Лариса була другою дитиною в сім’ї Петра та Ольги Косачів і народилася 25 (13 – за старим стилем) лютого 1871 року в Новограді-Волинському. Первісток Михайло, не набагато старший від Лариси, у зрілі роки встиг потужно заявити про себе як талановитий перекладач, але, на жаль, через раптову хворобу передчасно пішов із життя.
Цікаво, що Олена Пчілка ще до народження Михайла та Лесі випросила собі в Бога честь стати матір’ю талановитих українців: у юності Ольга Петрівна заприсяглася, що все, до чого придатною буде сама, що злеліє під материнським серцем, випестує світлим духом своїм, – служитиме Україні, народові українському передусім. У такий спосіб письменниця свідомо «запрограмувала» народити й виплекати потужні таланти для служіння українському народу.
Леся виховувалася в інтелігентній заможній сім’ї, де в повазі були і художня книжка, і наука. Косачі приятелювали з багатьма відомими в Україні людьми: Миколою Лисенком, Іваном Франком, Михайлом Старицьким1. Читати Леся навчилася в чотири роки, грати на фортепіано – п’ятирічною. Оскільки Олена Пчілка не тільки друкувала свої твори, а й збирала усну народну творчість, зокрема пісні, а також колекціонувала вишивки, її маленька дочка з ранніх літ знала надзвичайно багато старовинних народних пісень, а у вісім років сама вимережила батькові сорочку. Також Олена Пчілка приділяла багато уваги вивченню її дітьми іноземних мов, вимагала від них добрих знань з античної літератури, світової та української історії. Лесю особливо захоплювали історичні поеми Греції та Риму. Вона навіть вигадувала дитячі ігри за мотивами античних міфів.
Коли батька перевели на роботу до Луцька, сім’я оселилася поблизу – у селі Колодяжному. Якось на Водохреще Леся разом із іншими дітьми пішла на річку Стир подивитися, як священник святить воду, промочила ноги й занедужала на туберкульоз кісток. Почалася затяжна багатолітня боротьба з невиліковною хворобою. Батьки рятували дочку всіма способами: возили оперувати в Німеччину, лікували на найкращих курортах світу, проте здоров’я покращувалося ненадовго. 
Перший художній Лесин твір – поезія «Надія», присвячена рідній тітці Олені, яку заарештували за протиімперську діяльність. У 1884 році львівський журнал «Зоря» надрукував вірш юної авторки «Конвалія». 
У березні 1893 року за сприяння Івана Франка у Львові вийшла Лесина перша книжка віршів «На крилах пісень». Критика схвально відгукнулася на прихід у літературу талановитої авторки. За мужність і незламність духу Іван Франко назвав Лесю Українку чи не «єдиним мужчиною на всю соборну Україну», а Осип Маковей1 так визначив провідні мотиви її першої збірки: «Перший – то сумовитий погляд авторки на своє життя і долю; другий – то культ природи; а третій – то культ України і світове горе». У 1899 році з’явилася друга поетична книжка – «Думи і мрії». Уже з цих збірок молода авторка поставала людиною великої сили волі. Наприклад, у вірші «Contra spem spero» важкій недузі вона протиставила свій незламний дух:
Ні, я хочу крізь сльози сміятись,
Серед лиха співати пісні,
Без надії таки сподіватись,
Жити хочу! Геть думи сумні!
 
###058###
 
Може б, хто послухав казки?
Ось послухайте, панове!
Тільки вибачте ласкаво,
Що не все в ній буде нове.
Тож, коли хто з вас цікавий,
Сядь і слухай давню казку,
А мені коли не лаврів,
То хоч бубликів дай в’язку.
Десь, колись, в якійсь країні
Проживав поет нещасний,
Тільки мав талан до віршів,
Не позичений, а власний.
На обличчі у поета
Не цвіла урода гожа,
Хоч не був він теж поганий, –
От собі – людина Божа!
Та була у нього пісня
І дзвінкою, і гучною,
Бо розходилась по світу
Стоголосою луною.
І не був поет самотнім:
До його малої хати
Раз у раз ходила молодь
Пісні-слова вислухати.
Теє слово всім давало
То розвагу, то пораду;
Слухачі співцю за теє
Ділом скрізь давали раду...
Як навесні шум зелений
Оживляв сумну діброву,
То щодня поет приходив
До діброви на розмову.
Тільки чує – гомін, гуки,
Десь мисливські сурми грають,
Чутно разом, як собачі
Й людські крики десь лунають.
Як на те ж, лежав поет наш
На самісінькій стежині.
«Гей! – кричить він, – обережно!
Віку збавите людині!»...
Попереду їхав лицар,
Та лихий такий, крий Боже!
«Бачте, – крикнув, – що за птиця!
Чи не встав би ти, небоже?»
«Не біда, – поет відмовив, –
Як ти й сам з дороги звернеш,
Бо як рими повтікають,
Ти мені їх не завернеш!..
В мене рими – соколята,
Як злетять до мене з неба,
То вони мені вполюють,
Вже кого мені там треба!»
«Та який ти з біса мудрий! –
Мовить лицар. – Ще ні разу
Я таких, як ти, не бачив.
Я тепер не маю часу,
А то ми б ще подивились,
Хто кого скорій вполює.
Хлопці! геть його з дороги!
Хай так дуже не мудрує!»
«От спасибі за послугу! –
Мовить наш поет. – Несіте.
Та візьміть листки з піснями,
Он в траві лежать, візьміте».
«Він, напевне, божевільний! –
Крикнув лицар. – Ну, рушаймо!
Хай він знає нашу добрість –
Стороною обминаймо.
А ти тут зажди, небоже,
Хай-но їхатиму з гаю,
Я ще дам тобі гостинця,
А тепер часу не маю»...
Розтеклись ловці по гаю,
Полювали цілу днину,
Та коли б же вполювали
Хоч на сміх яку звірину!..
Геть одбившися від гурту,
Їде лицар в самотині.
Зирк! – поет лежить, як перше,
На самісінькій стежині. 
 
###059###
 
Любіть Україну, як сонце, любіть,
як вітер, і трави, і води…
В годину щасливу і в радості мить,
любіть у годину негоди.
Любіть Україну у сні й наяву,
вишневу свою Україну,
красу її, вічно живу і нову,
і мову її солов’їну.
Без неї – ніщо ми, як порох і дим,
Розвіяний в полі вітрами…
Любіть Україну всім серцем своїм
І всіми своїми ділами.
Для нас вона в світі єдина, одна,
Як очі її ніжно-карі…
Вона у зірках, і у вербах вона,
І в кожному серця ударі…
У квітці й пташині, в кривеньких тинах,
У пісні у кожній, у думі,
В дитячій усмішці, в дівочих очах
І в стягів багряному шумі…
Як та купина1, що горить – не згора,
Живе у стежках, у дібровах,
У зойках гудків, і у хвилях Дніпра,
У хмарах отих пурпурових,
В огні канонад2, що розвіяли в прах
Чужинців в зелених мундирах3,
В багнетах, що в тьмі пробивали нам шлях
До весен і світлих, і щирих.
Юначе! Хай буде для неї твій сміх,
і сльози, і все до загину…
Не можна любити народів других,
коли ти не любиш Вкраїну!..
Дівчино! Як небо її голубе,
Люби її кожну хвилину.
Коханий любить не захоче тебе,
Коли ти не любиш Вкраїну…
Любіть у труді, у коханні, в бою,
В цей час, як гудуть батареї…
Всім серцем любіть Україну свою –
і вічні ми будемо з нею! 
 
###060###
 
Талановитий український поет Володимир Олексійович Підпалий народився 9 травня 1936 року в селі Лазірках на Полтавщині. З раннього дитинства запам’ятав лише невеселе. Радянська влада обклала податками кожне фруктове дерево в селах, а мальовничі українські хутори взялася шаленими темпами ліквідувати: мовляв, там живуть куркулі й вороги світлого майбутнього. Під примусове переселення потрапила й багатодітна сім’я Підпалих. Маленькому Володі тоді було лише три роки, але до подробиць запам’ятав і як батьків найкращий товариш Андрій Копотун бульдозером горнув яблуні з вивернутим корінням, і як старий кіт чомусь не зміг змиритися з тим проклятущим переселенням, усе бігав на старе дворище. Зведене наспіх для сім’ї Підпалих помешкання в селі виявилося таким холодним, що взимку мати вкладала своїх трьох діток спати під піччю – лише там малі могли зігрітися.
Мама від раннього ранку до темної ночі працювала в колгоспі, батько – на залізниці, тому старші сестри-школярки у вільний від уроків час були полишені самі на себе. Володю ж віддали в ясла. У дитинстві хлопчина любив коней і собак, а волів чомусь завжди жалів за терплячість: «Терплять, хоч могли б і не терпіти, – силу ж яку мають, але чого варте їхнє терпіння! Навіть у людей, коли вони важко живуть, не такі сумні очі». Мріяв вирости, стати запорозьким козаком і гарцювати на коні. Колись чотирирічного хлопчину батько посадив на коня-скакуна. Той вороний і досі гарцює в поезіях Володимира Підпалого! А тато все життя стояв перед очима сина як живий: «Якби володів пензлем, можна було б відтворити його образ у величезному циклі: батько копає колодязь; батько качає мед; батько садить дерева; батько іде до армії... В селі до сьогодні розповідають про те, як він співав, а я пам’ятаю дві його пісні – про Байду та “Ой, забіліли сніги…”. Найкраще “Байду” співали тато і дядько Андрій Колотун. У батька був прекрасний тенор, а кращого баса, ніж у його товариша, я і досі не чув».
Тато загинув на війні під час битви за Дніпро в 1943 році. Як і більшість поетових ровесників, виховувала Володю та його сестер Ніну і Надію мама. Тож у «Автобіографії» Підпалий констатував: «Дитинство в дитинстві вкрала війна». Повоєнні голодні роки, страшне визискування вдів-колгоспниць, якими та ще їхніми корівками-годувальницями й лани орали, запали в поетову душу.
Освіту Володимир спочатку здобував у Величанській семирічці: до неї з кутка, де жили Підпалі, ходити було ближче, а після її закінчення – в Лазірківській середній школі. З навчальних предметів майбутнього поета насамперед цікавили література й історія, тому читав багато, хоч, як визнавав згодом, безсистемно. Здобувши середню освіту, з першої спроби до університету не вступив. Пішов працювати в колгоспну тракторну бригаду, щоб бути поряд зі згорьованою ненькою, яка підупала здоров’ям.
Душа юнака поривалась до чогось високого, кращого, його вірші вже могли робити честь не одному визнаному в Україні поетові, але доля готувала нові випробування. Коли Підпалого мобілізували на флот, юнак затужив за степом, обважнілими від плодів садами, тихими спокійними вечорами. Здається, линув у відпустку, леліючи мрію про зустріч з ненькою, а втрапив на її похорон. Тим часом військова служба Володимира Підпалого на морі призвела до хвороби, і коли медична комісія достроково демобілізувала його, юнак уже й сам розумів, що в колгоспі довго не протягне. Незважаючи на невимовні болі в кістках, він підготувався й успішно склав екзамени до Київського університету на філологічний факультет 
 
###061###
 
Уявляється йому Дунай, широкий-широкий.
За Дунаєм – Січ. Басують під козацтвом коні, мов змії ті, повигинали шиї... Козацтво – як мак... Жупан червоний, вус чорний, довгий, при боці шаблюка. Попереду – Остап. Козаки вклоняються йому, пускають із копита коні, кидаються у Дунай, перепливають його, а далі мчаться – Остап попереду – через луки й поля до них у село, в Уманщину...
Світало. Од свіжого подиху ранку злегка тремтіли жита, з рум’яного сходу линуло світло і м’якими хвилями розпливалось поміж небом і землею. Над полем, у високості, співали вже жайворонки. На шляху було небезпечно. Остап зміркував, що пан, дізнавшись, міг послати за ним навздогін. Але тільки Остап звернув із дороги, як йому причулося, щось немов гукає. Він озирнувся: прискорюючи ходу, подорожній махав на нього рукою, бажаючи, очевидячки, спинити його… Коли той наблизився і привітався до нього, Остап із несподіванки скрикнув:
– Соломіє!.. Чи ти здуріла?
– Може, й здуріла... – сміялася Соломія…
– Чисто парубок... Куди ти й по що?
– За Дунай, у Січ із тобою... Приймаєш товариша чи не приймаєш?
– Чи ти знавісніла, молодице, чи тебе нині жарт узявся?..
– Які там жарти... Скоро ти пішов, я як стала на човні, так і задубіла. Далі прокинулась і чую, що все мені гидке: і чоловік, і панщина, й життя моє безщасне...
– А що ж я робитиму з тобою у Січі, гей!..
Оце сказав! Навкруги Січі скрізь слободи, а в тих слободах живуть наші люди з жінками, з дітьми.. Ну, хай же він не супиться, мов сич на гіллі, й веселіше гляне на свою Соломію, що задля нього вбралась у штани та ладна мандрувати хоч на край світу...
– А щоб же тебе муха вбрикнула, що ти вигадала!.. – повеселішав Остап.
Спільний сніданок і можливість перекинутись щирим словом із близькою людиною до решти помирили Остапа з несподіваним випадком; його заспокоїли Соломіїні доводи, і обидва товариші поснули сном молодості. Сонце було низько, так у два чоловіки від землі, коли Остап прокинувся. Він хотів збудити Соломію, але лиш глянув на неї, як схопився за боки від реготу.
– Ха-ха-ха!.. От козак-розкозак! – реготався Остап. – Ха-ха-ха!
Вона схопилась і, протираючи очі, здивовано зиркала на Остапа.
– Ха-ха-ха!.. Голова молодицина, а ноги парубочі...
Вони реготались, мов діти: вона – тонко і дзвінко, як молода дівчина, він – грубше, передчасним баском двадцятилітнього парубка.
– Що ж воно буде? Та ж як хто підгледить твій очіпок1, не мине нас халепа.
– А ось що буде! – рішуче промовила Соломія. – На, ріж... 
 
###062###
 
– Що тобі? – прискочила Соломія до Остапа.
– Ой, – тихо стогнав Остап, – поцілив мене отут, під серце...
Соломія торсала Остапа за одежу, тягла його з собою і з жахом повторяла:
– Тікаймо... тікаймо... він іще стрілятиме, він уб’є тебе...
Вона вскочила у комиші і бігла прудко, наскільки позволяв се Остап та густий очерет. Ноги грузли часом по коліно в цмоковині2, цупкий комиш ламався, тріщав та бив її по лиці, плутався під ногами, а вона бігла усе вперед, пойнята жахом, нічого не помічаючи, бажаючи тільки забігти якомога далі, укритися від наглої смерті. Остап біг за нею, а з-під руки, якою він затуляв рану, стікало щось тепле й мокре...
– Стій... не можу... – шепнув він, опускаючись додолу…
Соломія поклала його край озерця і задумалась. Адже вони могли пропасти отут без людської помочі, без харчів, посуваючись так поволі! Чи не краще б лишити тут Остапа, – вона ж йому однаково нічим не годна запомогти, – та самій метнутись й пошукати виходу?
– Примости мене коло озерця, аби я міг воду дістати... – згоджувався Остап…
Соломія нагнула комиш і зробила хворому ложе.
Соломія стала міркувати... Вона піде проти вітру... здається, управо більш гнеться куня3... Йшла і старалася нагадати собі плавні, як бачила їх згори, до переправи. Управо – горіло... так, управо горіло, і туди гнав вітер вогонь. По сих непролазних пущах, певно, ніколи не ступала людська нога. Тут було безліч таємних закутків, скрізь стрічались барлоги диких звірів, вислані кунею та сухим мохом. Соломія йшла, як на дні моря, а вгорі, над її головою, шуміла куня, немов котила кудись руді й каламутні хвилі. Раптом Соломія зупинилась і мало не зомліла од страшної думки: вона може не знайти Остапа, бо нічим не значила своєї дороги. Треба зараз вертатися, поки вона недалеко одійшла й не забула дороги…
Спочатку все йшло добре, вона знаходила свої сліди і по них верталась. Та скоро сліди щезли. Вона взяла трохи у праву руку і несподівано наскочила на чимале довгасте озерце. Тут вона не була, се вона твердо пам’ятала. Що робити? Соломія подумала, що вона мусить бути недалеко од Остапа, що він почує її, і крикнула:
– Остапе-е!.. Оста-апе-е!.. 
Голос її прогучав глухо, стіна ворожого очерету не пустила його далеко, забрала в себе, ковтнула. Соломія ще раз гукнула – те ж саме. Серце в Соломії упало, руки звисли безвладно. Вона знайде людей, оддасть їм усі свої гроші, що висять зашиті в торбинці на шиї, і з ними обшукає плавні та знайде Остапа…
 
###063###
 
Непоправна втрата оригінального тексту «Слова…» спричинила підозри щодо його недостовірності. Уже в перші роки після публікації тексту «Слова о полку Ігоревім…» російські науковці заявили, що це – містифікація, іншими словами, не оригінальний давньоруський рукопис, а всього лише талановита підробка. 
Тільки після публікації у середині XIX ст. ще однієї пам’ятки давньої літератури часів Середньовіччя – «Задонщини», яка збереглася в шести списках ХV ст. і містила своєрідні «посилання» на «Слово о полку Ігоревім…», питання підробки на довгий час затихло. 
Проте наприкінці ХІХ ст. широковідомі твори давнини, раніше визнані в Європі справжніми, несподівано виявилися підробками. Йдеться про розвінчання літературних фальсифікацій шотландського поета Джеймса Макферсона (1736–1796) і чеського поета Вацлава Ганки (1791–1861), який підробив стародавні зразки чеської поезії. Це опосередковано зумовило скептичне ставлення європейських філологів до існування «Слова о полку Ігоревім…» як автентичної пам’ятки. Проте на користь раритету свідчить сам зміст художнього тексту. Яким 
чином? 
1. Фальшивки створюють насамперед для прославляння й утвердження. Невдалий похід князя Ігоря Святославовича, який утратив майже всю свою дружину й необачно «відкрив половцям ворота на землю Руську», виявився ганебною, 
а не гідною слави й оспівування подією.
2. У підробках немає «темних місць», бо саме такі фрагменти можуть спричинити діаметрально протилежні трактування змісту, й підробка не зможе виконати свого призначення. Навіть найгеніальніші фальшивки завжди зручні для прочитання, не обтяжені численними недомовками, якими рясніє текст «Слова о полку 
Ігоревім…».
3. Якби невідомий фальсифікатор, власне, сучасник О. Мусіна-Пушкіна, взявся за перо, він ненароком «оновив» би текст ліро-епічної поеми художніми засобами, притаманними для ХVІІІ ст., що давно вже було б викрито науковцями. 
Але жодних недоречностей досі ніхто не зауважив. Не можна нехтувати й іншим чинником: у часи Русі-України домисел вважався ганебною справою, навіть кваліфікувався як злочин брехні, зате у ХVІІІ ст. уже став звичною літературною нормою. Отже, якби твір писав значно пізніший від реального автор, то він не втримався б, щоб не «відкоригувати» історичну подію.
4. Ненависть сучасників О. Мусіна-Пушкіна до половців була просто неможливою, адже після невдалого походу давньоруського князя минуло більше шести століть, а текст «Слова о полку Ігоревім…» горить бажанням помсти й розплати, оскільки образа й кривда були дуже свіжими й болючими. 
 
###064###
 
Для літературознавців завжди залишалося важливим питання, хто ж є автором «Слова о полку Ігоревім…». Протягом двох останніх століть висувалися все нові й нові гіпотези1 стосовно особи, яка могла написати цей твір. 
Серед припущень варто виокремити такі: 1. Автором міг стати легендарний співець Боян, але ж він жив на сто років раніше від походу Ігоря Святославовича на половців. 
2. Припускали, що автором міг бути чернець Ян. Проте ця версія спростовується багатьма контраргументами, зокрема тим, що в «Слові…» описам полювання – власне, світському й аж ніяк не чернечому вподобанню – присвячено дві з десяти сторінок твору. 
3. Автором пам’ятки міг бути князь Святослав Всеволодович, якому в «Слові о полку Ігоревім…» приписано виголошення «золотого слова», проте київський князь мав набагато актуальніші державні справи, ніж написання твору про похід пересічного удільного князя.
4. Автором міг би стати київський князь Ігор Святославович, однак навряд чи цей недалекоглядний правитель зумів би настільки панорамно й об’єктивно висвітлити політичну ситуацію всієї Київської держави й закликати князів до об’єднання, адже й сам брав участь у міжусобицях. 
5. Автором міг виявитися рильський князь Святослав Ольгович, який юнаком брав участь у поході своїх дядьків Ігоря й Всеволода, або син Ігоря Святославовича – Володимир, проте сумнівно, щоб у шістнадцятилітніх княжичів виявилася така глибока обізнаність із політичним життям Київської держави.
6. Автором міг стати співець Ходина. Княжі співці-хоті (улюбленці) були зброєносцями князів, отже, тогочасний придворний поет міг брати участь у поході   Ігоря Святославовича.
7. «Хотиною», як свідчать факти, проявив себе й Володимир Ярославович, син Осмомисла, відомий своїм геніальним твором «Моління Заточника Даниїла», що  стилістично дуже близьке до «Слова о полку Ігоревім…». Саме Володимир Яросла  вович на основі своїх митарств Київською Руссю достеменно знав про всі княжі міжусобиці тих часів. Володимир Ярославович міг знайти притулок у своєї сестри Єфросинії в Новгороді-Сіверському (ця княгиня у «Слові о полку Ігоревім…» названа по батькові Ярославною) і з її чоловіком Ігорем Святославовичем узяти участь у невдалому поході на половців. Версія, що автор «Слова о полку Ігоревім…» – Володимир Ярославович, виглядає найбільш вірогідною. Її ще наприкінці ХХ ст. оприлюднили Степан Пушик та Леонід Махновець. Більше того, С. Пушик наголошує, що визначна пам’ятка «Моління Заточника Даниїла» і «Слово о полку Ігоревім…» стилістично й змістовно підтверджують авторство однієї людини. Тож остання із перелічених тут гіпотез про авторство «Слова о полку Ігоревім…» у наш час визнана аргументовано доведеною. 
Автор – надзвичайно спостережлива людина й вроджений лірик за світосприйняттям. Він порівнює скрип возів, на яких утікають сім’ї половців перед руською дружиною, із голосами лебедів сполоханих, згадує про ранній падолист 1185 р. з причини великої посухи, володіє інформацією про родинні стосунки князя Ігоря з Кончаком. Співець знає, що після поразки Ігоря його розумна й передбачлива дружина перевела княжий двір у місто Путивль, набагато краще укріплене від Новгорода-Сіверського: Ярославна плаче саме на путивльській оборонній стіні, очікуючи половецької помсти й невідворотного збройного нападу кочівників. 
 
###065###
 
Переклади й переспіви «Слова о полку Ігоревім…»
Нині відомо близько 60 перекладів і переспівів давньої пам’ятки. Авторами українських прозових чи віршованих перекладів або переспівів «Слова о полку Ігоревім…» стали: Іван Вагилевич (завершив роботу близько 1836 р., текст надрукований у 1884-му),  Михайло Максимович  (1857),  Степан Руданський (віршований твір «Ігор – князь сіверський», 1896), Юрій Федькович (1866), Іван Франко  (1873), Панас Мирний  («Дума про військо Ігореве», 1883), Михайло Грушевський (1923), Наталя Забіла (1938), Максим Рильський (1939), Леонід Махновець (1953), Степан Пушик (1983–2004). До речі, саме художній переклад С. Пушика «Слово про похід Ігорів, Ігоря, сина Святослава, внука Олегового» з розлогими коментарями до давньоруського тексту сьогодні вважається найбільш досто  вірним і художньо вартісним. 
Переклади і переспіви українською мовою окремих уривків, зокрема «Плачу Ярославни», належать Маркіянові Шашкевичу (1833), Тарасові Шевченку  (1860), Іванові Франку (із циклу «На старі теми»), Богданові Лепкому  (1915), Павлові Тичині (1923).
Історичну п’єсу «О полку Ігоревім» за мотивами давньої пам’ятки створив Гнат Хоткевич (1926). Володимир Малик за мотивами «Слова о полку Ігоревім…» написав художньо-історичні романи «Князь Ігор» (1980) та «Черлені щити» (1985). Ремінісценції1 давньоукраїнської пам’ятки маємо у творах Максима Рильського (зокрема, у «Слові про рідну матір»), Павла Тичини, Миколи Бажана, Платона Воронька, Леоніда Первомайського, Олександра Довженка, Андрія Малишка, Дмитра Павличка, Ігоря Калинця. «Слово о полку Ігоревім...» вплинуло й на інші види мистецтва.
У музичній композиції Миколи Лисенка «Плач Ярославни» також використано відомий сюжет. На теми «Слова о полку Ігоревім…» писали картини Юрій Нарбут, Олена Кульчицька; всесвітньовідомий український митець у діаспорі Леонід Молодожанин (Лео Мол) створив надзвичайний вітраж. 
На початку 1980-х років Василь Лопата запропонував цикл гравюр за мотивами «Слова о полку Ігоревім…», зокрема «Похід на половців», «За землю Руську», «Трагедія землі Руської», «Золоте слово князя Святослава», «Втеча Ігоря з полону», «Князь Ігор на рідній землі», «Плач Ярославни». Цікавими є гравюри Віктора Єфименка, зокрема триптих «Повернення князя Ігоря». 
В Україні споруджено кілька пам’ятників, що увіковічнюють події та героїв «Слова о полку Ігоревім…». 
Перед нами пройшло чимало пам’яток старого письменства. Ці літературні пам’ятки не мали, правда, на меті суто літературних завдань. Вони мали іншу, суто практичну мету, і коли великою частиною задовольняли й літературні інтереси, то робили це між іншим, незалежно від авторських замірів. Тим часом, старе наше письменство мало в собі й суто літературні твори, зразок яких зберегло незабутнє «Слово о полку Ігоревім…». Традиція тих часів донесла до нас і кілька прізвищ творців «Слова…», яких слава гриміла у старовину. Так, у літописі вже маємо – досить неясну, правда, – звістку про «славутного співця» Митусу, який з гордині не захотів служити князю Данилу… Так само нічого певного не знаємо й про іншого великого поета старих часів, «віщого» Бояна. Автор «Слова…» не тільки характеризує поетичну манеру свого славного попередника, а й подає зміст його пісень, подекуди навіть окремі уривки з них.
 
###066###
 
Текст історіографічного твору невідомого автора виявив Пантелеймон Куліш. Оскільки розповідь у творі велася від першої особи, він назвав його «Літописом Самовидця», дав цьому літописові, просякнутому «українським козацько­старшинським патріотизмом», блискучу оцінку, назвавши його цінним історичним джерелом й визначною пам’яткою української літератури ХVІІ ст. Також П. Куліш використав окремі матеріали цього козацького літопису для створення «Чорної ради» – першого українського історичного роману. 
«Літопис Самовидця» – цілком світський твір, написаний близькою до народної книжною мовою, у ньому часто вживаються широковідомі прислів’я. Саме через те, що авторські думки й особисті враження поєднуються з історичними фактами, у творі багато виразних художньо­літературних сцен. Наприклад, описуючи похорон Івана Золотаренка, під час якого в церкві святого Миколая в Ніжині сталася пожежа і «згоріло людей живих чотириста й тридцять», автор щиросердно зізнається, що «й сам там був і набрався страху немалого». Яскраво описано придушення козацькою старшиною бунтів черні, зокрема того, коли довелося в рукопашній сутичці витяти цілу зграю розбійників, що нападала на купецькі вози з горілкою. Літописець визнає, що через довготривалу війну в середовищі соціальних низів нормою стало грабіжництво й злодійство, а тому «туга великим людям всякого знатного стану була і наруга від людей посполитих, а найбільше від гультяйства». Можливо, саме тому Самовидець не приділяє уваги трагічному становищу простого народу, акцентуючи тільки на тогочасних проблемах козацької старшини. 
Також Самовидець обурюється, що ще в 1649 р. Б. Хмельницький вступив у спілку з татарами «на спустошення християнства», хоч мав можливість мирно порозумітися з польським королем. У той самий час літописець із захопленням описує перемоги гетьмана Богдана, підкреслюючи, що війна йшла за «давні права і вольності», через що українці масово піднялися відстоювати національні й соціальні інтереси. Літописець схвалює зміцнення гетьманського уряду, полкової і сотенної адміністрації. 
До Переяславської ради Самовидець ставиться не зовсім схвально, пояснюючи, що козацька старшина присягала за «соболі московські», а рядові козаки погодилися на союз із Росією лише з тієї причини, що сподівалися на кращі часи й щиру дружбу з сусіднім народом. З історичних діячів Самовидець виразно симпатизує Якимові Сомкові, Іванові Сіркові, Іванові Мазепі, але негативно ставиться до Івана Брюховецького й Дем’яна Многогрішного. 
«Літопис Самовидця» охоплює період від перших перемог Богдана Хмельницького до 1702 р. Автор літопису описував події на основі власних спостережень, іншими джерелами не користувався, до документів гетьманської чи полкових канцелярій, очевидно, доступу не мав, бо жодного разу не використав цих матеріалів. Якщо перша частина твору має всі ознаки історіографічного тексту, то друга є діаріушем – щоденником автора.  
 
###067###
 
Літопис Григорія Граб’янки – другий за часом створення козацький літопис – дійшов до нас у численних списках. Хоча оригінал літопису досі не знайдено, а в більшості списків автора взагалі не названо, все­таки у двох з двадцяти списків гадяцький полковник Григорій Граб’янка фігурує як літописець. 
Як історична особа другої половини ХVІІ – початку ХVІІІ ст. цей яскравий представник козацької старшини досі викликає велику цікавість у багатьох істориків. Він зробив блискучу військову кар’єру. Закінчивши Києво­Могилянську академію, в молодому віці Г. Гра  б’ян  ка став осавулом Гадяцького полку, а в 1717 р. був призначений гадяцьким полковим суддею. На цій посаді він зарекомендував себе справедливим, непідкупним, щирим захисником скривджених і завоював великий авторитет. 
Разом із найсвідомішими представниками козацької верхівки Г. Граб’янка підписав «Коломацьку чолобитну» до Петра І. У цьому важливому клопотанні українці вимагали від російського монарха відновлення всіх українських прав й царського дозволу обирати гетьмана, оскільки Павло Полуботок був тільки наказним, тобто призначеним царем зумисно лише «на той час», і з цієї причини не міг належно використовувати свою владу на благо українського народу. Григорій Граб’янка брав участь у війні з Туреччиною і в походах на Крим, в успішному завершенні яких була особливо зацікавлена Росія. Під час одного з кривавих боїв полковник Григорій Граб’янка отримав смертельне поранення.
 Цікаво знати!
Літопис Григорія Граб’янки за законами барокової літератури мав пишну й довгу назву – «Перебіг презільної і від початку поляків щонайкривавішої небувалої битви Богдана Хмельницького, гетьмана запорозького, що точилася з поляками в час панування найясніших королів польських Владислава, а потім Казимира, і яка почалася в 1648 році та за літ десять після смерті Хмельницького так і не скінчилася; цей перебіг з писань різних літописців та з щоденника, на тій війні писаного, в місті Гадячі зусиллями Григорія Граб’янки зібраний та самобутніми свідченнями старожилів підтверджений року 1710».
Розпочинався твір «Словом до читача, заради чого ця історія написана», тобто вступом, де було чітко сформульовано мету літопису: щоб славні події «не потонули б посеред глибин невідання» і в письмовому вигляді дійшли до нащадків. Автор особливу увагу зосереджує на козацьких вождях, але з великою симпатією ставиться до простого народу, зазначаючи, що ще на самому початку козаки збивалися в озброєні гурти «не заради наживи… а сугубо доброє діло творити: від татар бранців­християн відбивати». Після вступу у літописі було вміщено два вірші: «Похвала віршами Хмельницькому від народу малоросійського» та «Вірш на 
герб Малоросійський».
Літописець категорично заперечував думку польського історика Веспасіяна Коховського, що слово «козак» походить від слова «коза», бо, мовляв, козаки були пастухами кіз, а висловлює гіпотезу, що слово «козаки» могло походити від слова «хозари», назви представників войовничого племені, яких русичі розбили, а їхнє ймення перейняли, або що «козаки беруть свій початок від якогось проводиря Козака, стараннями якого не раз татари були битими».
 
###068###
 
Ще один козацький літопис ХVІІІ ст. – літопис Самійла Величка «Сказання про війну козацьку з поляками, що через Зиновія Богдана Хмельницького, гетьмана військ запорозьких, вісім літ точилася, а близько двадцяти літ тяглася з іншими державами у поляків, якою він, Хмельницький, при всесильній Божій допомозі з козаками і татарами із тяжкого лядського іга вибився і під великодержавне пресвітлого монарха російського Олексія Михайловича добровільно піддався» – за обсягом з усіх відомих найбільший. Уперше цей твір було надруковано російською мовою в 1848–1864 рр. у Києві в чотирьох томах під іншою назвою – «Літопис подій в Південно­Західній Росії в ХVІІІ ст.». У 1926 р. в Києві українською мовою вийшла перша частина літопису С.  Величка, і тільки в 1991 р. в перекладі сучасною українською мовою Валерія Шевчука основний текст було видано у двох великих томах, але без Величкового четвертого тому, в якому автор подавав документи.
С. Величко також навчався в Києво­Могилянській академії, отже, ще в стінах цього закладу почав працювати з історичними джерелами. До того ж як канцелярист генерального писаря В. Кочубея і службовець гетьманської канцелярії, він мав доступ до документів. На жаль, доля Самійла Величка далеко не завжди була приязною до нього. Разом із Василем Кочубеєм він доніс Петрові І на гетьмана Івана Мазепу. Кочубей за свій учинок поплатився головою, а С. Величко потрапив у тюрму. Навіть тоді, коли Петро І остаточно переконався в невірності Мазепи, С. Величка чомусь із в’язниці не випустили, і він перебував у ній до 1715 р.
Останній період життя С. Величка минав у селах Жуки і Диканька на Полтавщині. Тут він зібрав велику бібліотеку, колекцію документів і приблизно з 1720 р. почав писати власну історію України. У 1728 р. С. Величко осліп, тому далі літопис писали під його керівництвом щонайменше чотири особи, що встановлено за особливостями почерків.
Свій літопис С. Величко прикрасив власноручно виконаними портретами десяти гетьманів, починаючи від Б. Хмельницького і закінчуючи І. Мазепою. Себе автор літопису небезпідставно йменував у власному творі «істинним Малої Росії сином», а Б. Хмельницького називав Мойсеєм українського народу, за військовими здібностями порівнював цього гетьмана з Александром Македонським.
Літописець дбав про правдиве висвітлення часів Хмельниччини. Як зазначає В. Полєк, «щоб надати своїй розповіді щонайбільшої достовірності, він весь час підкреслює, що використав діаріуш Самійла Зорки, секретаря Б. Хмельницького, і навіть у його уста вкладає промову над домовиною гетьмана».
С. Величко розповідає про похід Івана Сірка на Крим, під час якого кошовий отаман визволив величезну кількість невільників і невільниць з України з їхніми дітьми від татарів. Довідавшись, що частина визволених без особливого бажання прямує з козаками в сплюндрований рідний край, Іван Сірко дозволив охочим повертатися в Крим. Коли три тисячі з них рушили назад, Сірко дав козакам наказ догнати зрадників і без найменшого милосердя винищити їх до останнього.  
 
###069###
 
Вважають, що найбільшу кількість храмів у бароковому стилі, які виражали ідею української державності і мали суто українські ознаки, було споруджено за часів гетьманування Івана Мазепи. Це пишно декоровані храми, зведені з ініціативи й за кошти гетьмана, зокрема Богоявленський собор Братського монастиря, освячений 1695 р., кам’яний корпус Києво­Могилянської академії, будівлі, які органічно поєднувалися із дивовижним бароковим ансамблем усієї КиєвоПечерської лаври. За своєю внутрішньою сутністю український козацький собор, що став утіленням народної мрії про небо на землі, органічно вписується в річище духовних шукань європейського бароко. У часи Мазепи козацьке бароко в архітектурі почали називати «гетьманським», бо по всій Лівобережній Україні І. Мазепа спорудив 14 і оновив 20 храмів. Коштами I. Мазепи було закінчено спорудження Спаської церкви Мгарського монастиря біля Лубен на Полтавщині та п’ятикупольної церкви Всіх Святих у КиєвоПечерській лаврі – найвеличнішої серед усіх п’ятибанних церков українського бароко. Завдяки І. Мазепі та митрополитові В. Ясинському барокового оформлення набули київський Софійський собор, Михайлівська церква Видубицького монастиря, Успенська церква Києво­Печерської лаври, споруджена Вознесенська церква. За часів Мазепи до втілення барокових форм у храмових святинях узялися полковники Розумовський та Лизогуб.
Національними особливостями позначений стиль бароко і в українському малярстві. Йдеться про суто українське відтворення образів, добір технічних прийомів. Бароковий живопис сучасні мистецтвознавці поділяють на іконописний та світський, який має два відгалуження: портретний і народний. Переважає релігійне малярство. В іконописі поступово утверджувалися нові мистецькі принципи. У розписах українських церков стали виразніше виявлятися народні мотиви.
Українські художники продовжили традиції візантійського, давньоукраїнського, а також західноєвропейського ренесансного живопису. Найяскравіше український портретний живопис виявився в такому жанрі, як парсуна. Дуже  популярними були портрети Б. Хмельницького і козацької старшини. Приміром, у Літописі Самійла Величка
збереглося десять портретів гетьманів. Цікаво, що класичний козакбандурист (козак Мамай) у народному
малярстві позбавлений рис суворого воїна – здається, він сповнений елегійних роздумів.
Ключем до розуміння мистецьких шедеврів стала емблема1, а емблематичний стиль осмислення життя у добу Ренесансу та Бароко поширився у всіх без винятку художніх жанрах – в архітектурі, живописі, графіці. У козацькій емблематиці широко використовувалися бунчуки, булави, печатки, зброя, порохівниці. Символами духовних осіб слугували посохи, митри, оправи Євангелій, чаші для причастя.
Одним із центрів малярства епохи Бароко стало місто Жовква на Львівщині. Там згуртувалася плеяда видатних малярів (Юрій Елевтерій Шимонович, Мартин Альтомонте). На межі XVII−XVIIІ ст. найбільшого розквіту досягла гравюра, характерною особливістю якої, як і малярства, є людиноцентричність. Основоположником української школи граверства був рисувальник, гравер і педагог Олександр Тарасевич (1640–1727). У художній школі Київської академії працювали художники­гравери Іван Щирський, Григорій Левицький, Леонтій Тарасевич, Іван Мигура­Плаксич. 
 
###070###
 
Стара Горпина Терпилиха є люблячою матір’ю і жінкою, яка, незважаючи на похилий вік, здатна на рішучі вчинки. Збагнувши, що в Полтаві їм удвох із дочкою не вижити, Терпилиха продала будинок і купила хатину в селі. Читач або глядач здогадується, що якусь дещицю грошей стара приховала для майбутнього добробуту доньки, адже не міг будинок у Полтаві коштувати стільки, скільки сільська хата без жодного клаптика землі. Утримує себе й немічну матір працьовита Наталка рукоділлям, вона невсипуща майстриня, але стара Терпилиха не може забути колишнього матеріального рівня своєї сім’ї, тому всі надії покладає на вдалий шлюб єдиної доньки. Як тільки з’являється багатий жених Борис Тетерваковський, мати спонукає Наталку вийти за нього заміж. Поява Петра для Горпини Терпилихи неприємна вже тим, що колишній прийомний син стає причиною конфлікту і руйнуванням вдалого, на її думку, шлюбу Наталки з возним. Прикрим фактом у п’єсі постає сцена відвертого ображання Терпилихою Петра, груба спроба його вигнати. Як мати, Горпина Терпилиха любляча й добра, але недалекоглядна. У її понятті щастя – це насамперед достаток і високий статус жениха доньки.
Петро і Микола – типові наймити, мандрівники-бурлаки. Вони бачили те, що в селі вважається дивовижею (наприклад, театральну виставу). Якщо Микола діяльний, адже саме цей персонаж викликає на побачення з Петром уже просватану Наталку, то Петро покірно несе тавро убогого сироти, не проявляє жодної ініціативи, дарує коханій дівчині ним зароблені гроші, усвідомлюючи і навіть уголос акцентуючи, що тепер його вік недовгий. Слабохарактерність Петра не сприймається негативно, адже це найбільш поширений психотип1 нерішучого, але водночас жертовного й доброго українця.
Виборний і возний – представники влади. Один перед одним вони не втаюють, що здатні на далекі від моральних учинки: підступне залагодження непростих справ, готовність скласти позовну заяву на невинну людину, відвідування коханки. Проте виборний Макогоненко зачаровує читачів своїм винятковим умінням висміювати вади возного, оптимістично ставитися до життя. Возний кумедний унаслідок володіння книжною мовою, але
не можна не брати до уваги, що в часи написання «Наталки Полтавки» це вважалося ознакою високоосвіченої людини. До того ж Борис Тетерваковський – за соціальним походженням пан, який, як не дивно, щиро закоханий у просту дівчину Наталку, готовий з нею законно одружитися. Любов цього чоловіка велика й
справжня, адже заради щастя коханої возний здатний зректися власного і знехтувати тим, щó про нього подумає оточення.
Мова твору виявляється важливим інструментом характеротворення дійових осіб, адже вона індивідуалізована і на основі реплік однозначно засвідчує пріоритети кожного персонажа твору зокрема.
Причиною вічної молодості на сцені драми І. Котляревського «Наталка Полтавка» є глибока народність цього твору. У чому ж вона виявляється?
1. «Наталка Полтавка» – твір, у якому лише ремарки написані російською, а репліки, діалоги й монологи дійових осіб звучать народною українською мовою, чистою і добірною. 
 
###071###
 
Успішна літературна діяльність митця перервалася адміністративною роботою, яка забирала час. У 1841–1849 рр. П. Гулак-Артемовський працював ректором Харківського університету. Помер письменник 13  жовтня 1865 р. в Харкові.
На думку літературознавців, поява 1827 р. в журналі «Вестник Европы» балади Петра Гулака-Артемовського «Рибалка» ознаменувала початок романтизму в українській літературі. Переспівуючи текст Й.-В.  Ґете, письменник подає казково-міфологічний сюжет про зваблювання молодих хлопців русалками в дусі національної фольклорної традиції. Тож ця балада створена поетом на матеріалі народних легенд про русалок та їхнє зваблювання парубків і  молодих чоловіків, яке неминуче закінчувалося смертю необачних. Таку тему дещо раніше неодноразово розробляли німецькі романтики на основі фольклорних легенд свого народу про вродливу Лореляй, яка призводила до загибелі рибалок, що зачаровувалися її піснями, а тим часом човен підхоплювала течія і розбивала об гостре каміння на повноводій річці Рейн.
В українського поета-романтика дівчина-русалка виступає господинею підводного світу, а безіменний парубок, який прийшов на річку ловити рибу, є надто молодим і наївним, щоб не піддатися витонченим чарам досвідченої спокусниці. Автор навіть змальовує, як юнак напередодні зустрічі з русалкою нетерпляче чекає першого кохання, його душа стривожена, а серце спрагле ймовірного щастя: 
Що рибка смик – то серце тьох!..
Серденько щось рибалочці віщує: 
Чи то тугу, чи то переполох,
Чи то коханнячко?.. Не зна він, – а сумує!
Русалка пропонує наївному парубкові всі блага підводного царства, запевняє, що він ніколи не розчарується у своєму виборі, якщо прийме її ласкаві запросини в гості. Від ніжних звинувачень у тому, що своєю риболовлею парубок нищить її рід, русалка переходить до опису водної поверхні як чарівного дзеркала, чим остаточно затуманює свідомість юнака:
Зирни сюди!.. Чи се ж вода?..
Се дзеркало, – глянь на свою уроду!..
Ой, я не з тим прийшла сюди,
Щоб намовлять з води на парубка невзгоду!
Закономірно, що парубок не витримує спокуси й хоча спочатку вагається, але все-таки заходить у все глибшу воду, чого саме й треба було русалці. Розв’язка балади однозначна: рибалка гине, і русалка пірнає за ним:
Гульк!.. приснули на синім морі скалки!..
Рибалка хлюп!.. За ним шубовсь вона!..
І більше вже нігде не бачили рибалки! 
 
###072###
 
Левко Боровиковський (1806–1889), як зазначалося вище, перебував під упливом П. Гулака-Артемовського, тож не оминув він і байкарства. В основі його творів лежали народні гуморески, прислів’я, приказки. Більшість байок Левка Боровиковського присвячені суспільно-побутовим і моральним проблемам. Особливістю є те, що вони мають стислий сюжет і лаконічну мораль. Замість широкої повчальної кінцівки автор найчастіше подає афоризм, виражений приповідкою або прислів’ям. Наприклад: «Не все те золото, що блищить» («Трухлявина»), «Сова хоч спить, та курей бачить» («Курча»), «Хто добре робить – той не хвалиться нікому»
(«Рівчак та річка»). За життя письменника вийшла єдина книга «Байки й прибаютки Левка Боровиковського» (1852), яка принесла йому велику славу. Відомий своєю байкарською творчістю був і Євген Гребінка. У «Малоросійських приказках» поет порушував насамперед соціальні й моральні проблеми. Його байки характеризуються народною манерою мовлення, оповідач завжди на боці зневажених, тому застерігає проти будь-яких стосунків із панами. Наприклад, у байці «Пшениця» основна ідея подана через протиставлення зерна і полови – алегоричних образів звичайних людей і панів: «Зерно іде на дно, полова ж навісна пливе собі по хвилі». У такий спосіб засуджується чванькуватість, бундючність, панське неробство, ледачий спосіб життя. У байці «Вовк і Огонь» автор застерігає від родичання з панами, навіть якщо вони, на перший погляд, видаються добрими. Їх автор порівнює з вогнем, який дарує тепло, але завжди несе велику небезпеку:
Мій батько так казав: «З панами добре жить,
Водиться з ними хай тобі Господь поможе,
Із ними можна їсти й пить,
А цілувать їх – крий нас, Боже!»
У байці «Ведмежий суд» письменник викриває несправедливе й лицемірне державне судочинство. Тема твору частково запозичена з байки Івана Крилова «Селянин і Вівця», де Лисиця судить Вівцю за те, що зникли кури. Є. Гребінка інтерпретує запозичений сюжет по-своєму. В алегоричних образах Ведмедя, Вовків і Лисиці висміюються царські судові урядовці, які постають в образах хижаків – Ведмедя й Вовків. Лисиця уособлює підступного й ницого донощика.
Промовистим є факт, що хижаки судять травоїдну тварину, яка не чинить, на відміну від них, жодної шкоди. В образі Вола зображено людей-трудівників. Вони беззахисні перед чиновниками, а судді звикли простолюд «по-своєму судить». Автор підкреслює відмінність між Волом та суддями-хижаками. Щоб краще змалювати атмосферу тогочасного суду, письменник використовує канцеляризми:
«…І так опреділили / І приказали записать…». Свавілля суду проявляється в тому, що донос узагалі не перевіряли, підсудному слова не дали, а несправедливе рішення було очікуваним заздалегідь. 
 
###073###
 
«Руська трійця» – гурток, утворений студентами Львівської семінарії Маркіяном Шашкевичем (1811–1843), Іваном Вагилевичем (1811–1866) та Яковом Головацьким (1814–1888). Друзі обговорювали питання відродження української мови й культури в Галичині, збирали фольклор, пробували себе як поети чи прозаїки, розмовляли між
собою рідною – «руською» – мовою, тому за ними закріпилася жартівлива назва «руська трійця». Згодом до цих лідерів-ентузіастів долучилися й інші семінаристи, небайдужі до майбутнього української мови і культури.
Гуртківці зробили спробу видати власні поетичні твори й опублікувати ними зібрані народні пісні, але на перешкоді стала цензура, адже літературні тексти були написані «хлопською» мовою, в них згадувався захисник української «вольності» – Богдан Хмельницький. Після невдачі з першою збіркою, терміново упорядкувавши новий альманах, друзі вирішили обійти львівську цензуру.
За сприяння сербського культурного діяча Горана Пéтровича, доброго приятеля Якова Головацького, альманах під назвою «Русалка Дністровая» вийшов у нинішній столиці Угорщини – Будапешті. 1837 р., яким датовано альманах (хоча насправді він був надрукований наприкінці 1836 р.), став роком започаткування нової української  літератури в Галичині.
«Русалка Дністровая» – перший фольклорно-літературний альманах живою народною мовою в Галичині, перша художня українська книжка в Західній Україні. І хоча більшу частину накладу конфіскувала львівська поліція, все ж така вагома публікація виконала свою місію: на західних українських теренах заясніла зоря національного відродження. Іван Франко назвав «Русалку Дністровую» «проривом чуття людського серця серед загального затупіння та одичіння».
Молоді подвижники «Руської трійці» були сповнені ентузіазму, готовності працювати для розквіту рідного слова.
Уміщені в «Русалці Дністровій» українські історичні пісні про козацтво та боротьбу проти іноземного поневолення, галицькі співанки про кохання, зразки народної обрядової лірики представляли «народний стиль» як міцний фундамент для нової літератури. У передмові до цього розділу Іван Вагилевич виклав погляди на самобутність наддністрянських українців, подав історичну концепцію виникнення «народу руського», виокремив три епохи в житті рідної нації. Романтична ідеалізація старовини звучала і в описі давньоруських часів, коли торжествували «мир, і гаразд, і любов взаємна». Варто зазначити, що давньоруська, власне, княжа доба, особливо приваблювала побратимів: данина цій романтичній традиції вчувається і в псевдонімах, які вони
обрали (Шашкевич – Руслан, Вагилевич – Далібор, Головацький – Ярослав), і в зацікавленні давньоруською літературною пам’яткою «Слово о  полку Ігоревім…» (зберігся фрагмент Шашкевичевого переспіву і повний переклад І. Вагилевича).
Одразу ж після появи «Русалки Дністрової» почалось переслідування її авторів. Утомившись від постійних утисків, Іван Вагилевич сполонізувався. Останні роки життя він тяжко бідував і помер, залишивши родину «у крайній нужді». Яків Головацький якийсь час був професором і ректором Львівського університету, проте згодом перейшов до табору москвофілів, зазнав переслідувань і цькування з боку польських радикалів та австро-угорської влади і виїхав зі своєю родиною в Росію. Химерні надії на щасливе життя в чужому краю не справдились: на всіх членів сім’ї тут чекали дуже суворі випробування, тож Я. Головацький передчасно зійшов у могилу, не витримавши самогубства старшого сина й ув’язнення доньки.
Із трьох друзів тільки Маркіян Шашкевич залишився до кінця вірний ідеалам юності і тій клятві, яку давав, вступаючи в «Руську трійцю».
 
###074###
 
М. Гоголь використовував різні псевдоніми, й окремими з них підписувався навіть у зеніті своєї слави: П. Глечик; ОООО; Пасічник Рудий Панько; Р. Янів; N. N. Завершивши навчання в гімназії, письменник вирушив у давно омріяний ним Петербург, сподіваючись на блискучу кар’єру й визнання, але дуже швидко розчарувався.
У 1829 р. під псевдонімом В. Алов М. Гоголь видав поему «Ганц Кюхельгартен», яка виявилася наслідуванням німецьких романтиків. І публіка, і критика сприйняли книжку дуже скептично. Розчарований автор скупив за останні гроші весь наклад і спалив його. А взагалі, цьому письменникові гарно писалося або в Україні, або ж тоді, коли від матері приходили довжелезні листи з детальними описами народних звичаїв, повір’їв і свят українців. Магніт рідного дому, справжньої батьківщини, постійно вабив письменника, тож його ностальгія деколи виривалася зойком зболеного серця, що відмовлялося приймати російську мораль і порядки:
«Туди, туди! У Київ, у древній, прекрасний Київ! Він наш, а не їхній».
Митець гарячково готував статтю про народні пісні, студіював літописи, збирав матеріали для шеститомної історії України, розпочав роботу над романами «Полонянин» і «Гетьман». Деякий час для набуття практики лектора викладав історію в Патріотичному інституті, працював вихователем у дворянських сім’ях.
У цей же період він написав свої перші – і найкращі – прозові твори, що увійшли до напрочуд колоритної збірки «Вечори на хуторі біля Диканьки». М. Гоголь мріяв викладати у Києві: «Я захоплююся заздалегідь, коли уявляю, як закиплять труди мої в Києві. Там закінчу я історію України… А скільки зберу там легенд, повір’їв, пісень!» Разом із Михайлом Максимовичем ініціював відкриття в Києві університету. Обидва сподівалися, що навчальний заклад стане найпотужнішим осередком української культури, адже викладати в ньому мали найавторитетніші науковці тих часів. Наприкінці 1833 р., коли формували викладацький склад університету в Києві, М. Гоголь клопочеться про посаду професора історії.
Першим ректором Університету Св. Володимира в Києві став М. Максимович.
Однак потрапити в омріяний Київ Миколі Гоголю так і не судилося.
Творче піднесення на тлі грандіозних планів сприяло появі другої збірки повістей «Миргород», у підзаголовку якої було вказано, що це питоме продовження «Вечорів на хуторі біля Диканьки» (1835). Центральне місце в книзі посіла історична повість «Тарас Бульба». Один із примірників цієї збірки М. Гоголь вручив міністру народної освіти Сергієві Уварову, щоб той власноручно передав його імператору Миколі I, який розпоряджався і преміями, і стипендіями, й поїздками російської талановитої молоді за кордон. Але виникає закономірне запитання:
невже М. Гоголю конче необхідна була царська ласка, якщо любляча матінка володіла в Україні понад тисячею десятин чорнозему й чотирма сотнями кріпаків?  Причина того, що Микола Васильович щосили намагався виставляти себе росіянином була єдина: відсутність національної самоідентифікації, намагання навіть ціною афішованого приниження довести російському оточенню, що він типовий вірнопідданий «русский». У листі до російського письменника й дуже впливового чиновника Сергія  Аксакова (1791–1859) Микола Васильович улесливо підкреслював: «Тепер я ваш: Москва мені батьківщина. З початком осені притягну вас до моїх російських грудей». На жаль, моральна ціна виявилася надто високою.
 
###075###
 
У «Чорній раді» виявилося глибоке розуміння П. Кулішем причин утрати державності України, серед яких одна з найважливіших – відсутність єдності, розбрат серед різних верств українців, жадоба наживи й вивищення козацької старшини, відсутність відповідальності за долю рідної землі й ближнього (про це автор устами свого героя каже: «…Усяке, як звірюка, про свою тільки шкуру та про свій барліг дбає»). Отже, основний конфлікт роману – між державницькими ідеалами і руїнницькими, корисливими інстинктами.
У романі зреалізувались усі основні світоглядні позиції письменника, насамперед його власна «філософія життя», тому кожен персонаж твору стає художнім утіленням певної ідеї. Так, ідеалом Івана Шрама й Якима Сомка є українська автономна феодальна держава (П. Куліш, плекаючи ідею самостійності України, розумів, що і в його часи можлива лише відносна самостійність – автономія в складі імперії). Михайло Черевань вбачає своє щастя в мирному й забезпеченому хуторянському житті (хутір – один із найцінніших ідеалів самого П. Куліша, автора «хутірної філософії»), Леся Череванівна і Петро Шраменко – в родинній ідилії, Матвій Гвинтовка – у кар’єризмі, незалежно від того, яка держава візьме верх над Україною (він поводиться як російський дворянин, полює із собаками, водить дружбу з Іваном Брюховецьким і російськими представниками, хоча за дружину взяв повдовілу польську княгиню). Релігійно-філософські міркування автора реалізувалися в образі сліпого кобзаря – Божого чоловіка, який живе за законом серця, вважаючи всі земні блага марнославством, убачаючи справжнє щастя людини в праведності, житті за християнськими законами.
Основною ідеєю роману «Чорна рада» є ідея примирення, об’єднання нації – національної злагоди. Автор вкладає її в уста лицаря-священика – як науку, виголошену мирянам: «Блюдітеся, да не порабощені будете». Ці слова звучать і в нашому непростому сьогоденні актуальним духовним заповітом.
 Композиційні особливості роману
Для реалізації свого задуму П.  Куліш використав традиційний для вальтерскоттівського історичного роману мотив дороги, що став вектором художнього світу роману. Його герої нагадують пілігримів шотландського автора, які потрапляють у вир народних пристрастей. Мотив дороги організовує композицію і сюжет Кулішевого роману, адже всі події відбуваються з персонажами в дорозі – чи під час руху, чи в період зупинок (у Хмарищі, Києві, на хуторі Гвинтовки, під час ради в Ніжині). Такий композиційний прийом дозволив автору змалювати панорамну картину України в переддень трагічних подій, показати настрої різних верств населення, залучити докладні етнографічні описи, вивести розлогу галерею епізодичних постатей, які колоритно характеризують епоху (Тарас Сурмач, козацька старійшина – «діди», безталанна дружина Гвинтовки, мати й сестра Кирила Тура, колоритні образи постатей «з юрби»: одні – в кармазинах, інші в сіряках), провести центральних персонажів справжньою «дорогою випробувань» на міцність характеру, на відданість ідеалам побратимства й лицарства, вірності батьківщині.  
 
###076###
 
У 1884 p. син письменниці Богдан був заарештований за революційну діяльність і  засланий до Астраханської губернії. З  1884 р. письменниця починає серйозно хворіти. Лікарі були переконані, що вона проживе недовго, тому порадили впорядкувати свій архів, скласти заповіт. 1906 р. 
Марко Вовчок переїхала на Кавказ у місто Нальчик, але серцева хвороба все більше загострювалася. 10 серпня 1907 р. письменниця померла. Поховали її в Нальчику в саду власної садиби, яка пізніше стала музеєм-заповідником.
Особливості творчості Марка Вовчка  Упродовж 1856–1857 рр. Марко Вовчок написала дванадцять оповідань з життя українського селянства і надіслала їх до Петербурга Пантелеймонові Кулішу. Уже в грудні 1857 р. світ побачила невеличка книжка під назвою «Народні оповідання», підписана псевдонімом Марко Вовчок. До збірки увійшли 11 творів малої прози: «Сестра», «Козачка», «Чумак», «Одарка», «Сон», «Панська воля» («Горпина»), «Викуп», «Свекруха», «Знай, ляше!», «Максим Гримач», «Данило Гурч». Оповідання «Чари» не увійшло до збірки, бо не відповідало реалістичній концепції зображення: відзначалося романтичними віяннями свого часу. Назва збірки «Народні оповідання» символічна, бо виразно вказує на джерело отримання інформації: письменниця переважно записувала те, що чула від людей або сама бачила, а художнім домислом користувалася не часто.
Реалізм – напрям у літературі та мистецтві, який ставив за мету правдиве відображення дійсності в її типових рисах. На відміну від романтизму, який зосереджував увагу на внутрішньому світі людини, основною для реалізму стає проблема взаємин людини і середовища, впливу соціально-історичних обставин на формування духовного світу особистості. Замість інтуїтивно-почуттєвого світосприйняття на перший план у літературі висувається пізнавально-аналітичне начало, а типізація дійсності сприймається як універсальний спосіб художнього узагальнення.
У лютому 1858 р. «Народні оповідання» потрапили до рук Т. Шевченка, який, повертаючись із заслання і чекаючи дозволу на в’їзд до столиці, змушений був кілька місяців жити в Нижньому Новгороді. Зустріч відбулася у 1859  р.: Марко Вовчок звернулась до Т. Шевченка з проханням відредагувати її нову повість, але Кобзар відмовився, оскільки вважав її сформованою письменницею. Промовисто, що вслід за викривальними поезіями Т.  Шевченка «Народні оповідання» стали логічним продовженням антикріпосницької тематики в прозі. Письменниця вивела головною героїнею своїх творів жінку-кріпачку, заговорила її вустами.
Марко Вовчок показує, до яких фатальних наслідків здатне призвести насилля. Літературознавці стверджують, що письменниця ввела в українську літературу новий вид трагедійного соціально-побутового оповідання.
Своєрідним продовженням «Народних оповідань» стала соціально-побутова повість «Інститутка». Марко Вовчок почала її писати в 1859 р. у Немирові. Спочатку твір називався «Панночка», проте письменниця змінила назву, таким чином підкреслюючи абсурдність суспільства, де часто неосвічені кріпаки морально вищі за своїх освічених панів.
У 1860 р. «Інститутка» була надрукована російською мовою в перекладі Івана Тургенєва на сторінках журналу «Отечественные записки». Українською мовою повість вийшла з присвятою Т.  Г.  Шевченку в журналі «Основа» 1862 р. Жанр соціально-побутової повісті дозволив письменниці ширше, ніж у «Народних оповіданнях», висвітлити проблему кріпацтва.  

###077###
 
Ой летіла стріла
З-за синього моря.
Ой де ж вона впала?
— На вдовинім полі.
Кого ж вона вбила?
— Вдовиного сина.
Немає нікого
Плакати по ньому.
Летять три зозуленьки,
І всі три рябенькі:
Одна прилетіла,
В головоньках сіла;
Друга прилетіла,
Край серденька сіла;
Третя прилетіла
Та в ніженьках сіла.
Що в головках сіла —
То матінка рідна;
Сіла край серденька —
То його миленька;
А в ніженьках сіла —
То його сестриця.
Де матінка плаче,
Там Дунай розлився;
Де плаче сестриця,
Там слізок криниця;
Де плаче миленька —
Там земля сухенька.
Ой матінка плаче,
Поки жити буде;
А сестриця плаче,
Поки не забуде;
А миленька плаче,
Поки його бачить… 
 
###078###
 
За біблійною легендою, Мойсей  народився, коли його народ перебував у єгипетському полоні й зазнавав тяжких поневірянь. Аби убезпечити себе, жорстокий єгипетський правитель наказав кидати в річку всіх новонароджених єврейських дітей. Одна доброчесна жінка, народивши сина, переховувала його, а потім, поклавши в кошик, залишила в очереті поблизу річки. Служниця знайшла дитину й принесла до своєї хазяйки, дочки єгипетського правителя. Так малюк був урятований — його всиновила принцеса, фараонова донька.
Підростаючи, Мойсей бачив страждання свого народу в єгипетському полоні. Згодом він прогнівив фараона й мусив рятуватися втечею, найнявся пасти худобу, пізніше одружився з дочкою господаря. Одного дня, випасаючи череду, Мойсей помітив перед собою палаючий кущ, а коли наблизився, то почув голос, що виходив із полум’я. Це Господь промовляв до Мойсея, закликаючи вивести народ з єгипетського полону.
Мойсей через свого брата Аарона довго переконував жорстокого єгипетського володаря відпустити полонених. Нарешті страшні кари, які Господь наслав на єгиптян, змусили фараона поступитися й дати згоду на вихід євреїв. Та невдовзі правитель змінив своє рішення й разом із великим військом наздогнав подорожніх біля Червоного моря. І тут Бог явив диво: хвилі розступилися, пропустивши Мойсея і його народ, а фараон та всі вої ни потонули. 
Довготривалою й виснажливою була мандрівка. Дехто зневірився й почав докоряти Мойсеєві. Одначе пророк вірив у свою місію. За покликом Господа він піднявся на Синайську гору. Невдовзі Всевишній звернувся до народу й проголосив заповіді для людей. Мойсей одержав дві кам’яні таблиці — скрижалі, на яких були викарбувані ці заповіді, що пізніше стали моральною основою християнського віровчення.
Коли очолювані Мойсеєм подорожні нарешті наблизилися до мети, пророк уже знав свою гірку долю: йому не увійти до омріяного краю. Лише здалеку, із верхівки гори за хвилину до смерті він побачив ту чудову землю.
Образ пророка Мойсея увійшов до світової культури як символ людини, відданої ідеалам і готової на самопожертву заради майбутнього свого народу. В українській літературі цей образ здобув геніальне художнє втілення в поемі Івана Франка «Мойсей». 
А Мойсей пас отару тестя свого, жерця Мідіянського. І провадив він цю отару за пустиню, і прийшов був до Божої гори, до Хориву.
І явився йому Ангол Господній у полум’ї огняному з-посеред тернового куща. І побачив він, що та тернина горить огнем, але не згорає кущ.
І сказав Мойсей: «Зійду-но і побачу це велике видіння, чому не згорає та тернина?»
І побачив Господь, що він зійшов подивитися. І кликнув до нього Бог з-посеред тієї тернини і сказав: «Мойсею, Мойсею!» А той відказав: «Ось я!»
І сказав Він: «Не зближайся сюди! Здійми взуття своє з ніг своїх, бо те місце, на якому стоїш ти, земля це свята!»
І сказав: «Я Бог батька твого, Бог Авраама, Бог Ісака й Бог Якова!»
І сховав Мойсей обличчя своє, бо боявся споглянуть на Бога!
І промовив Господь: «Я справді бачив біду Свого народу, що в Єгипті, і почув його зойк перед його гнобителями, бо пізнав Я болі його.
І Я зійшов, щоб визволити його з єгипетської руки та щоб вивести його з цього краю до Краю доброго й широкого, до Краю, що тече молоком та медом, до місця ханаанеянина, і хіттеянина, і амореянина, і періззеянина, і хіввеянина, і євусеянина.
А тепер ось зойк Ізраїлевих синів дійшов до Мене, і Я також побачив той утиск, що ним єгиптяни їх тиснуть.
А тепер іди ж, і Я пошлю тебе до фараона, і виведи з Єгипту народ Мій, синів Ізраїлевих!»
 
###079###
 
У чоловіка одного було два сини. І молодший із них сказав батькові: «Дай мені, батьку, належну частину маєтку!» І той поділив поміж ними маєток. А по небагатьох днях зібрав син молодший усе, та й подавсь до далекого краю, і розтратив маєток свій там, живучи марнотратно. А як він усе прожив, настав голод великий у тім краї, і він став бідувати.
І пішов він тоді і пристав до одного з мешканців тієї землі, а той вислав його на поля свої пасти свиней. І бажав він наповнити шлунка свого хоч стручками, що їли їх свині, та ніхто не давав їх йому. Тоді він спам’ятався й сказав: «Скільки в батька мого наймитів мають хліба аж надмір, а я отут з голоду гину! Устану і піду я до батька свого, та й скажу йому: “Прогрішився я, отче, против неба та супроти тебе… Недостойний я вже зватись сином твоїм; прийми ж мене як одного з своїх наймитів…”».
І, вставши, пішов він до батька свого. А коли він далеко ще був, його батько вгледів його і переповнився жалем: і побіг він, і кинувсь на шию йому, і зачав цілувати його! І озвався до нього той син: «Прогрішився я, отче, против неба та супроти тебе, і недостойний вже зватися сином твоїм…»
А батько рабам своїм каже: «Принесіть негайно одежу найкращу, і його зодягніть, і персня подайте на руку йому, а сандалі на ноги. Приведіть теля відгодоване та заколіть, будемо їсти й радіти, бо цей син мій був мертвий і ожив, був пропав і знайшовся!» І почали веселитись вони.
А син старший його був на полі. І коли він ішов й наближався до дому, почув музики та танці. І покликав одного зо слуг, та й спитав: «Що це таке?» А той каже йому: «То вернувся твій брат, і твій батько звелів заколоти теля відгодоване, бо ж здоровим його він прийняв». 
І розгнівався той, і ввійти не хотів. Тоді вийшов батько його й став просити його. А той відповів і до батька сказав: «Ото, стільки років служу я тобі, і ніколи наказу твого не порушив, ти ж ніколи мені й козеняти не дав, щоб із приятелями своїми потішився я… Коли ж син твій вернувся оцей, що проїв твій маєток із блудницями, ти для нього звелів заколоти теля відгодоване…»
І сказав він йому: «Ти завжди зо мною, дитино, і все моє — то твоє! Веселитись та тішитись треба було, бо цей брат твій був мертвий і ожив, був пропав і знайшовся!»
Розвиток усіх європейських літератур відбувався в безпосередньому зв’язку із засвоєнням біблійних текстів як найбільш авторитетного писаного слова.  Біблійна образність відчутно вплинула й на українське письменство. У нашому словесному мистецтві творче осмислення біблійних сюжетів поєднувалося з національною культурною традицією.
У новій українській літературі біблійні теми, образи й мотиви використовували відомі письменники. Чимало  майстерних вільних перекладів біблійних текстів здійснив український поет Тарас Шевченко. Для нього Біблія була невичерпним джерелом духовності, книгою, що навчає християнського братолюбства й дає сили протистояти проявам зла у світі. До осмислення біблійних сюжетів зверталися такі видатні майстри слова, як Іван Франко й Леся Українка. Духовний діалог української літератури з Біблією тривав в усі часи, триває він і сьогодні. Сучасні письменники теж звертаються до цієї книги, яка надихає їх на нові художні відкриття.
 
###080###
 
Володимир Мономах був онуком славетного Ярослава Мудрого. Він очолював Київське князівство впродовж 1113—1125 років. За його правління відчутно зміцнилась давня українська держава. Князеві вдалося припинити усобиці й організувати захист від половецьких набігів. Володимира Мономаха шанували як одного з найбільш освічених людей свого часу. До історії літератури він потрапив як автор кількох творів. Особливу прихильність читачів завоювало його «Поученіє» (1117).
Володимир Мономах звернувся до жанру, який був досить поширеним у середньовічній літературі. Провідний задум твору — змалювати взірцевого правителя. На думку автора, князь має бути мудрим державцем, невтомним трудівником, відважним воїном, добрим християнином.
До читачів автор звертається з таким проханням: «Не осуджуйте мене, діти мої чи хто інший, коли прочитаєте це: бо не хвалю себе, ні відваги своєї, а хвалю Бога і прославляю милість його, що мене, грішного і мізерного, стільки літ оберігав від того смертного часу і не лінивим створив мене, бідного, а на всі діла людські потрібним».
Важливу роль у побудові твору відіграють автобіографічні елементи: корисні настанови й практичні поради автор супроводжує прикладами з власного життя. Чимало цікавого ми довідуємось про князя як про звичайну людину. Ось, наприклад, спогади про його пригоди на полюванні: «Два тури піднімали мене на рогах разом із конем, олень мене один бив і два лосі, один ногами топтав, а другий рогами бив, вепр мені на бедрі меч відняв, ведмідь мені біля коліна пітник укусив, лютий звір стрибнув мені на бедра і коня разом зі мною звалив. І Бог неушкодженим мене зберіг». 
Письменник бажав, щоб до нього дослухалися, звідси простий і довірливий тон без пихи й самовдоволення: «Що таке людина, як подумаєш про це? Велика розумом людина, та не може осягнути вона всіх чудес землі. Дивіться, як все мудро влаштовано на світі: як небо влаштоване, або як сонце, або як місяць, або як зірки, і тьма і світло, і земля як на водах покладена, Господи, завдяки волі твоїй! А звірі, а птиці різні, а риби всілякі! І цьому диву подивуємося, як створено людину і які різні та багатоликі людські обличчя; якби і всіх людей зібрати, то кожен має свій вид і образ обличчя». Князь писав свій твір на схилі літ, тож прагнув осмислити пройдений життєвий шлях, передати набутий досвід наступним поколінням. Звертаючись до дітей і до всіх руських князів, Володимир Мономах закликав їх пам’ятати про обов’язки влади перед підлеглими та про її відповідальність за долю народу й держави.
Упродовж століть твір сприймався читачами як зібрання мудрих життєвих настанов. Він не втратив своєї актуальності й у наш час, його вартість не лише  історико-пізнавальна. «Поученіє» наділене високими мистецькими якостями й досі зберігає значення видатної літературної пам’ятки.
 
###081###
 
Чи не гоже було б нам, браття,
Розпочати давніми словами
Скорбну повість про Ігорів похід,
Ігоря Святославовича? —
А зачати нам отую пісню
По сьогоденних бувальщинах,
Не по намислу Бояновім.
Боян бо наш віщий,
Як хотів кому пісню творити,
Розтікався мислю по дереву,
Сірим вовком по землі,
Сизим орлом попід хмарами.
Спогадає перших днів усобиці —
Випускає він десять соколів
А на зграю лебединую:
Котру сокіл доганяє,
Та перша і пісню зачинає —
Чи старому князю Ярославові,
Чи Мстиславові хороброму,
Що зарізав Редедю
Перед полками касозькими,
А чи красному Роману
Святославовичу.
Боян же, браття, не десять соколів
Напускав на зграю лебединую, —
Накладав він на живі струни
Віщі персти свої,
І самі вони славу князям рокотали.
Зачнемо ж ми, браття,
Від старого Володимира
До Ігоря сьогоденного.
Ігор сей, славен князь,
Міццю розум оперезав,
Мужністю сердечною нагострив,
Ратного духу виповнився
Та й повів полки свої хоробрі
На землю Половецьку,
За землю Руську.
О Бояне, солов’ю наш давній!
Тобі б сей похід ощебетати,
По дереву мислі пурхаючи,
Розумом ширяючи під хмарами,
Давню славу звиваючи з новою,
Летючи тропою Трояновою
Через степи на море.
Тобі б співати пісню Ігореві,
Ігореві, Олега внукові:
«Не буря ясних соколів
Занесла через поля широкі, —
Галич лине зграями
К Дону великому».
А чи так би заспівати тут,
Віщий Бояне, внуче Велесів:
«Іржуть коні за Сулою,
Слава дзвенить у Києві,
Сурми сурмлять в Новгороді,
Стяги мають у Путивлі-граді,
Дожидає Ігор брата Всеволода.
Каже йому буй-тур Всеволод:
«Один брат, один світ світлий, Ігорю,
Обидва ми Святославовичі.
Сідлай, брате, свої коні бистрі,
Мої бо вже готові стоять,
Під Курськом осідлані.
А мої куряни — вправні воїни,
Під сурмами сповиті,
Під шоломом викохані,
З кінця списа годовані.
Всі путі їм відомі,
Яруги їм знайомі,
Луки в них напружені,
Сагайдаки відкриті,
Шаблі нагострені;
Самі скачуть, як вовки сірі в полі,
Шукаючи собі честі,
А князеві слави». 
 
###082###
 
Іван Петрович Котляревський народився 29 серпня (9 вересня) 1769 року в Полтаві. Його батько служив канцеляристом, дід був дияконом Успенської церкви. Одержавши початкову освіту, І. Котляревський продовжив навчання в духовній  семінарії. Засвоюючи правила віршування та красномовства, семінаристи отримували навички володіння словом. Уже тоді І. Котляревський вирізнявся неабияким поетичним хистом, недарма товариші прозвали його римачем. У семінарії майбутній письменник познайомився з «Енеїдою» Вергілія.
Після семінарії І. Котляревський працював канцеляристом, згодом став учителем. Учителюючи на Полтавщині, він розпочав роботу над своєю «Енеїдою». Навесні 1796 року письменник вступив на військову службу, брав участь у російсько-турецькій війні, відзначився особистою хоробрістю. На початку 1808 року в чині капітана вийшов у відставку. Повернувшись до рідної Полтави, одержав посаду керівника Будинку виховання дітей бідних дворян. Не шкодував сил на освітній ниві, виявив себе талановитим вихователем і педагогом. 
Найбільшим захопленням І. Котляревського був театр.
Він любив театральне дійство, при нагоді не відмовлявся зіграти роль в аматорській виставі. Коли в 1818 році письменника запросили очолити Полтавський театр, він одразу прийняв цю пропозицію. Тоді І. Котляревський
звернув увагу на бідність репертуару, що спонукало його взятися за перо. Так побачили світ п’єси «Наталка Полтавка» й «Москаль-чарівник», які забезпечили письменнику славу драматурга.
У 1827 році І. Котляревський став керівником Полтавських богоугодних закладів. Опікуючись благодійними установами, завжди виявляв справедливість і чуйність, допомагав бідним і скривдженим.
Віддавши більшу частину свого життя освітній і благодійній праці, у 1835 році І. Котляревський залишив  службу. Наступні кілька років через слабке здоров’я він провів усамітнено. Помер письменник 29 жовтня (10 листопада) 1838 року, похований у Полтаві.
Еней був парубок моторний
І хлопець хоть куди козак,
Удавсь на всеє зле проворний,
Завзятійший од всіх бурлак.
Но греки як, спаливши Трою,
Зробили з неї скирту гною,
Він, взявши торбу, тягу дав;
Забравши деяких троянців,
Осмалених, як гиря, ланців,
П’ятами з Трої накивав.
Він, швидко поробивши човни,
На синє море поспускав,
Троянців насаджавши повні,
І куди очі почухрав.
Но зла Юнона, суча дочка,
Розкудкудакалась, як квочка,
Енея не любила — страх;
Давно вона уже хотіла,
Щоб його душка полетіла
К чортам і щоб і дух не пах.
Еней був тяжко не по серцю
Юноні, — все її гнівив:
Здававсь гірчийший їй від перцю,
Ні в чим Юнони не просив;
Но гірш за те їй не любився,
Що, бачиш, в Трої народився
І мамою Венеру звав;
І що його покійний дядько,
Паріс, Пріамове дитятко,
Путивочку Венері дав.
 
###083###
 
Тепер Еней убрався в пекло,
Прийшов зовсім на інший світ;
Там все поблідло і поблекло,
Нема ні місяця, ні звізд,
Там тілько тумани великі,
Там чутні жалобнії крики,
Там мука грішним немала,
Еней з Сивіллою гляділи,
Якії муки тут терпіли,
Якая кара всім була.
Смола там в пеклі клекотіла
І грілася все в казанах,
Живиця, сірка, нефть кипіла;
Палав огонь, великий страх!
В смолі сій грішники сиділи
І на огні пеклись, горіли,
Хто, як, за віщо заслужив.
Пером не можна написати,
Не можна і в казках сказати,
Яких було багацько див!
Панів за те там мордовали
І жарили зо всіх боків,
Що людям льготи не давали
І ставили їх за скотів.
За те вони дрова возили,
В болотах очерет косили,
Носили в пекло на підпал.
Чорти за ними приглядали,
Залізним пруттям підганяли,
Коли який з них приставав.
Огненним пруттям оддирали
Кругом на спину і живіт,
Себе що сами убивали,
Яким остив наш білий світ,
Гарячим дьогтем заливали,
Ножами під боки штрикали,
Щоб не хапались умирать.
Робили рознії їм муки,
Товкли у мужчирях1 їх руки,
Не важились щоб убивать.
Багатим та скупим вливали
Розтопленеє срібло в рот,
А брехунів там заставляли
Лизать гарячих сковород;
Які ж ізроду не женились
Та по чужим куткам живились,
Такі повішані на крюк,
Зачеплені за теє тіло,
На світі що грішило сміло
І не боялося сих мук.
Всім старшинам тут без розбору,
Панам, підпанкам і слугам
Давали в пеклі добру хльору,
Всім по заслузі, як котам.
Тут всякії були цехмістри,
І ратмани, і бургомістри,
Судді, підсудки, писарі,
Які по правді не судили,
Та тілько грошики лупили
І одбирали хабарі.
 
###084###
 
Якусь особу мацапуру
Там шкварили на шашлику,
Гарячу мідь лили за шкуру
І розпинали на бику.
Натуру мав він дуже бридку,
Кривив душею для прибитку,
Чужеє оддавав в печать;
Без сорому, без бога бувши
І восьму заповідь забувши,
Чужим пустився промишлять.
Еней як відсіль відступився
І далі трохи одійшов.
То на другеє нахопився,
Жіночу муку тут найшов.
В другім зовсім сих каравані
Піджарьовали, як у бані,
Що аж кричали на чім світ;
Оці-то галас ісправляли,
Гарчали, вили і пищали,
Після куті мов на живіт.
Дівки, баби і молодиці
Кляли себе і ввесь свій рід.
Кляли всі жарти, вечерниці,
Кляли і жизнь, і білий світ;
За те їм так там задавали,
Що через міру мудровали
І верховодили над всім;
Хоть чоловік і не онеє,
Коли же жінці, бачиш, теє,
Так треба угодити їй.
Були там чесні пустомолки,
Що знали весь святий закон,
Молилися без остановки
І били сот по п’ять поклон,
Як в церкві між людьми стояли
І головами все хитали;
Як же були на самоті,
То молитовники ховали,
Казились, бігали, скакали
І гірше дещо в темноті.
Були і тії там панянки,
Що наряджались напоказ:
Мандрьохи, хльорки і діптянки,
Що продають себе на час.
Сі в сірці і в смолі кипіли
За те, що жирно дуже їли
І що їх не страшив і піст;
Що все прикушовали губи,
І скалили біленькі зуби,
І дуже волочили хвіст.
Пеклись тут гарні молодиці,
Аж жаль було на них глядіть,
Чорняві, повні, милолиці;
І сі тут мусили кипіть,
Що замуж за старих ходили
І мишаком їх поморили,
Щоб послі гарно погулять
І з парубками поводитись,
На світі весело нажитись
І не голодним умирать. 
 
###085###
 
Відьом же тут колесовали
І всіх шептух і ворожок,
Там жили з них чорти мотали
І без витушки на клубок;
На припічках щоб не орали,
У комини щоб не літали,
Не їздили б на упирях;
І щоб дощу не продавали,
Вночі людей щоб не лякали,
Не ворожили б на бобах.
А зводницям таке робили,
Що цур йому вже і казать,
На гріх дівок що підводили
І сим учились промишлять;
Жінок од чоловіків крали
І волоцюгам помагали
Рогами людський лоб квітчать;
Щоб не своїм не торговали,
Того б на одкуп не давали,
Що треба про запас держать.
Еней там бачив щось немало
Кип’ящих мучениць в смолі,
Як з кабанів топилось сало,
Так шкварилися сі в огні;
Були і світські, і черниці,
Були дівки і молодиці,
Були і паньї, й панночки;
Були в свитках, були в охвотах,
Були в дульєтах і в капотах,
Були всі грішні жіночки.
Но се були все осужденні,
Які померли не тепер;
Без суду ж не палив пекельний
Огонь, недавно хто умер.
Сі всі були в другім загоні,
Як би лошата або коні,
Не знали, попадуть куда;
Еней, на перших подивившись
І о бідах їх пожурившись,
Пішов в другії ворота.
Еней, ввійшовши в сю кошару,
Побачив там багацько душ,
Вмішавшися між сю отару,
Як між гадюки чорний уж.
Тут розні душі походжали,
Все думали та все гадали.
Куди-то за гріхи їх впруть.
Чи в рай їх пустять веселитись,
Чи, може, в пекло пошмалитись
І за гріхи їм носа втруть.
Було їм вільно розмовляти
Про всякії свої діла,
І думати, і мізковати —
Яка душа де, як жила;
Багатий тут на смерть гнівився,
Що він з грішми не розлічився,
Кому і кілько треба дать;
Скупий же тосковав, нудився,
Що він на світі не нажився
І що не вспів і погулять. 
 
###086###
 
Як пахло сватанням в Латина
І ждали тілько четверга,
Аж тут Анхізова дитина
Припленталась на берега
Зо всім своїм троянським плем’ям.
Еней немарно тратив врем’я,
По-молодецьку закурив:
Горілку, пиво, мед і брагу
Поставивши перед ватагу,
Для збору в труби засурмив.
Троянство, знаєш, все голодне
Сипнуло ристю на той клик;
Як галич в врем’я непогодне,
Всі підняли великий крик.
Сивушки зараз ковтонули
По ківшику, і не здригнули,
І докосились до потрав.
Все військо добре убирало,
Аж поза ухами лящало,
Один перед другим хватав.
Вбирали січену капусту,
Шатковану, і огірки
(Хоть се було в час м’ясопусту),
Хрін з квасом, редьку, буряки;
Рябка, тетерю, саламаху —
Як не було: поїли з маху
І всі строщили сухарі,
Що не було, все поз’їдали,
Горілку всю повипивали,
Як на вечері косарі.
Еней оставив із носатку
Було горілки про запас,
Но клюкнув добре по порядку,
Розщедривсь, як бува у нас,
Хотів посліднім поділитись,
Щоб до кінця уже напитись,
І добре цівкою смикнув;
За ним і вся його голота
Тягла, поки була охота,
Що деякий і хвіст надув. 
 
###087###
 
Бова з Полканом як водився,
Один другого як вихрив;
Як Соловей Харциз женився,
Як в Польщі Желізняк ходив.
Патрет був француза Картуша,
Против його стояв Гаркуша,
А Ванька Каїн впереді.
І всяких всячин накупили;
Всі стіни ними обліпили;
Латин дививсь їх красоті!
Латин, так дома спорядивши,
Кругом все в хатах оглядав,
Світелки, сіни обходивши,
Собі убори добирав:
Плащем з клейонки обвернувся,
Циновим ґудзем застебнувся,
На голову взяв капелюх;
Набув на ноги кинді нові
І рукавиці взяв шкапові,
Надувсь, мов на огні лопух.
Латин, як цар, в своїм наряді
Ішов в кругу своїх вельмож,
Которі всі були в параді,
Надувшись всякий з них, як йорж,
Царя на дзиґлик посадили,
А сами мовчки одступили
Від покутя аж до дверей.
Цариця ж сіла на ослоні,
В єдамашковому шушоні,
В кораблику із соболей.
Дочка Лавися-чепуруха
В німецькім фуркальці була,
Вертілась, як в окропі муха,
В верцадло очі все п’яла.
Од дзиґлика ж царя Латина
Скрізь прослана була ряднина
До самой хвіртки і воріт;
Стояло військо тут зальотне,
Волове, кінне і піхотне,
І ввесь був зібраний повіт.
Послів ввели к царю з пихою,
Як водилося у латин;
Несли подарки пред собою:
Пиріг завдовжки із аршин
І солі кримки і бахмутки,
Лахміття розного три жмутки,
Еней Латину що прислав.
Посли к Латину приступились,
Три рази низько поклонились,
А старший рацію сказав:
«Енеус ностер магнус панус
І славний троянорум князь,
Шмигляв по морю як циганус,
Ад те, о рекс! прислав нунк нас.
Рогамус, доміне Латине,
Нехай наш капут не загине,
Пермітте жить в землі своєй,
Хоть за пекунії, хоть гратіс,
Ми дяковати будем, сатіс
Бенефіценції твоєй. 
 
###088###
 
Еней од радості не стямивсь,
Що Турн виходить битись з ним;
Оскалив зуб, на всіх оглянувсь
І списом помахав своїм.
Прямий, як сосна, величавий.
Бувалий, здатний, тертий, жвавий
Такий, як був Нечоса-князь.
На нього всі баньки п’ялили,
І сами вороги хвалили,
Його любив всяк — не боявсь.
Як тілько виступили к бою
Завзята пара ватажків,
То, зглянувшися між собою,
Зубами всякий заскрипів.
Тут хвись! Шабельки засвистіли,
Цок-цок! — і іскри полетіли;
Один другого полосять!
Турн перший зацідив Енея,
Що з плеч упала і керея,
Еней був поточивсь назад.
І вмиг, прочумавшись, з наскоком
Еней на Турна напустив,
Оддячивши йому сто з оком,
І вражу шаблю перебив.
Яким же побитом спастися?
Трохи не лучче уплестися?
Без шаблі нільзя воювать.
Так Турн зробив без дальней думки.
Як кажуть, підобравши клунки,
Ану! Чим тьху навтіки драть.
Біжить пан Турн, і репетує,
І просить у своїх меча;
Ніхто сердеги не рятує
Од рук троянська силача!
Як ось іще перерядилась
Сестриця, і пред ним явилась,
І в руку сунула палаш;
Оп’ять шабельки заблищали,
Оп’ять панцири забряжчали,
Оп’ять пан Турн оправивсь наш.
Тут Зевс не втерпів, обізвався,
Юноні з гнівом так сказав:
«Чи ум од тебе одцурався?
Чи хочеш, щоб тобі я дав
По пані старій блискавками?
Біда з злосливими бабами!
Уже ж вістимо всім богам:
Еней в Олімпі буде з нами
Живитись тими ж пирогами,
Які кажу пекти я вам. 
 
###089###
 
Уже перший рядок поеми знайомить нас з Енеєм. Він «парубок моторний» і «хлопець хоть куди козак». Це наштовхує читача на думку, що мова саме про козацького ватажка. Зрештою, сам Еней рекомендується: «Я кошовий Еней троянець…». Одне слово, перед нами запорожець, кошовий отаман. Справжніми відчайдухами постають його вірні побратими. Вони витривалі мандрівники, вірні друзі, відважні воїни. Читаючи про них, розумієш, чому в давніх пам’ятках, наприклад у «Слові о полку Ігоревім», запеклу битву порівнювали з бенкетом. У бою й на бенкеті троянці поводяться з однаковим завзяттям.  Вони вміють воювати, але вміють і добряче погуляти. В образі троянського очільника помітна певна неоднозначність. Якщо в перших частинах поеми він означений як гультяй, «на всяке зле проворний», то надалі його образ змінюється. У ньому посилюються риси розумного керівника, здібного козацького лідера, якому не байдужа доля побратимів.
Поволі наперед висуваються позитивні моменти. Ось автор змальовує тривожне сум’яття Енея перед
війною: 
«Еней ту бачив страшну тучу,
Що на його війна несла; 
В ній бачив гибель неминучу 
І мучивсь страшно, без числа». 
Перед нами не лише воїн, а й відповідальний ватажок, який усвідомлює негативні наслідки воєнних дій. Він охоплений роздумами про долю, яка несе йому та його товаришам нові небезпеки.
В останніх двох частинах поеми менше комічного. Більше піднесених авторських відступів, що супроводжують описи війни та її наслідків. Драматизмом позначені сцени оплакування загиблих воїнів. Поступово зазнає змін і сам виклад подій, відчутно зменшується роль бурлескних елементів. Тривалий період роботи над поемою не міг не позначитись на поглядах її автора. Якщо спочатку він захоплювався жартівливими, бурлескними засобами в змалюванні своїх героїв, то згодом вирішив увиразнити в троянцях риси серйозні й поважні, які б личили кращим представникам українського козацтва. Відомий дослідник Євген Сверстюк зауважив: «Стихійне в Котляревського почуття українського патріотизму ставало дедалі більше усвідомленим і виразним. У міру того в «Енеїді» з’являлись елегійні й героїчні ноти, а ватага троянців щораз більше перетворювалася на запорозьке військо».
У пеклі зображені різні представники українського суспільства, незалежно від соціального становища, заможності, статі, віку, роду занять: 
«Там всі невірні і христьяни, 
Були пани і мужики, 
Була тут шляхта і міщани, 
І молоді, і старики…». 
Схожий підхід застосовано до змалювання раю, куди потрапляють жебраки, старці, удови та сироти — усі, хто вів доброчесне життя. Є тут і панство, щоправда, автор уточнює: 
«Тут также старшина правдива, / Бувають всякії пани, — 
Но тільки трохи сього дива, / Не квапляться на се вони!»
 
###090###
 
 Часто менi приходить на думку: чого б то чоловiковi так дуже пристращатись на сiм свiтi до чого-небудь, не то щоб до якої вещi, а то хоч би i до наймилiших людей: жiнки, дiточок, щирих приятелей i других? Перше усього подумаймо: чи ми ж на сiм свiтi вiчнi? I що є у нас, хоч скотинка, хоч хлiбець на току, худобинка у скриньцi, так сьому так усе без порчi й бути? Нi, нема тут нiчого вiчного! Та й ми самi що? Сьогоднi жив,
завтра — що Бог дасть! Адже ж, живучи промеж людей, тiльки й чуєш:
там дзвонять по душi, там голосять по покiйнику, там справляють старцям обiд… Що в Бога день тобi говорять: ось той недуж, той вмира, а той вмер… Ти i не оглядишся i незчуєшся, як зоставсь сам собi на свiтi: хоч i з людьми i промеж людей, та ба! Усе тобi або не такi приятелi, яких поховав, або i зовсiм незвiснi; та воно тобi усеравно, що блукаєш у дрiмучому лiсi! Ось стань про приятелiв згадувать, то уся твоя пiсня на один лад: от з тим ми хлопцями були — i вже вiн вмер, а з тим до школи укупi ходили — i той вмер, з тим парубкували — i той вмер; i сей, i той, i той, i сей, — усi повмирали. Коли ж се так є, так i пам’ятуй собi добре, що не забудуть i тебе на сiм свiтi, озьмуть i не будуть питатись: чи хочеш до гурту, чи ще б, може, погуляв? 
А пiсля такої думки чого ж би нам, невiчним, та пристращатись до уременного? Чому б так не робить: наградив тебе Бог щастям, що батько й мати твої живуть при тобi i дякують добрим словом, що ти їх при старостi i кохаєш, i поважаєш, або жiнкою до тебе доброю, послухною, хазяйкою невсипущою, або дiточками покiрними та слухняними — хвали за се Бога i лягаючи, i устаючи, а їх шануй i кохай, i для них не жалiй не тiльки нiяких трудiв, худоби, та, коли нужда звелить, душу свою за них положи, розпинайся, умри за них, та усе-таки пам’ятуй, що й вони на сiм свiтi такi ж гостi, як ти i усякий чоловiк, — чи цар, чи пан, чи архирей, чи салдат, чи личман2. Коли Отець наш милосердний кого з нас покличе, проводжай з жалем, та без укору i попрьокiв; перехрестись та й скажи, як щодня у отченашi читаєш: «Господи! буде воля твоя з нами грiшними!» I не удавайсь у тугу, щоб вона тобi вiку не укоротила, бо грiх смертельний накликать на себе не тiльки смерть, — i саму болiсть, хоч би яку-небудь; бо, не поберiгши тiла, загубиш i душу на вiки вiчнi! Бiльш усього пам’ятуй, що ти ховаєш сьогоднi, а тебе заховають завтра; i усi будемо укупi, у Господа милосердного на вiчнiй радостi; i вже там не буде нiякої розлуки, i нiяке горе, i нiяке лихо нас не постигне.
 
###091###
 
У тi пори, як дзвонили по душi Марусi, їхав мимо церкви сердека Василь i поспiшав якомога до хазяїна з радiстю, бо усе зробив, як тiльки лучче можна було, i вiз йому великi баришi. Як їде i чує, що дзвонять; здригнув крiпко, неначе йому хто снiгу за спину насипав, а у животi так i похолонуло, i на душу така журба пала, що й сам не зна, що вiн таке став. Перехрестивсь i сказав: «Дай Боже царство небесне, вiчний покой помершому!» — а сам по коням погнав, щоб швидше одчот вiддати хазяїну та й до Марусi i щоб вже з нею не розлучатися аж до весiлля.
Так от яке весiлля знайшов Василь! А як побачив свою Марусю, замiсть щоб на посадi сидiть, лежить на лавi пiд церковним сукном, хоч i убрана, i заквiтчана, та не до вiнця з ним, а у яму вiд нього iти! Як се побачив, закричав жалiбно, застогнав, поблiд як смерть та тут же i впав мов неживий!..
Насилу та на превелику силу його вiдволодали. Вже й водою обливали, i трусили… аж ось зирнув, повiв кругом очима та й сказав тихесенько:
— Марусю!.. Де моя Маруся?
— I вже, сину, Маруся нi твоя, нi наша, Божа! — став йому Наум казати. — Покинула нас!
Василь сидить, як окам’янiлий, i не бачить, i не чує нiчого. От Наум подумав, бачить, що треба йому розжалобити, щоб тiльки вiн заплакав, то йому й легш буде; от i став до нього говорити… Та вже ж як то жалiбно говорив, що й подумати так не можна, як то вiн йому усе розказував: як його Маруся любила, як за ним убивалася, як занедужала i, вмираючи, що йому наказувала… Василь, сеє слухавши, як заплаче… зарида, як кинеться до неї… припав, цiлував їй руки… I не вимовить нiчого, тiльки: «Марусю… моя Марусенько!» То покинеть її, плаче та вбивається,  та вп’ять до неї. А народ таки увесь, та що то — i малi дiти так i голосять, дивлячись на нього i старих, що обплакують i його, неначе мертвого. Отак було усе до вечора. Народ помаленьку розiйшовся, i вже нiччю Наум, внемiгшись зовсiм, трошки задрiмав. Прокинувсь, дивиться, що Василь i не дума вiдiйти вiд вмершої; стоїть бiля неї навколiшках та, знай, руки їй цiлує, та щось i приговорює з горючими сльозами. От Наум йому i каже:
— Спочинь, сину, хоч трохи! Завтра тобi тяжкий день буде; зберися з силою. Бачиш, i я, вже менi бiльш її жалко, та й я таки трохи задрiмав, щоб хоч мало головi легш було.
— Вам її бiльш жаль? — каже Василь. — Та як се можна i подумати? Я її любив у сто раз бiльш, чим ви!
— Вже сього не можна розiбрати: ти кажеш, що ти бiльш, а я знаю, що я її отець, стар чоловiк, i вже в мене дочки не буде; а ти собi, як захочеш, дiвку й завтра знайдеш…
— Тату, тату! — жалiбно сказав Василь. — І вам не грiх так говорити… i у яку пору i у якiм мiсцi?…
Далi подививсь на нього з грозою iспiдлiб’я та й став, неначе не у своєму умi, сам собi розговорювати:
«Їх правда… скоро посватаюсь… та й оженюсь… зiйдетесь на весiлля… та не зовiть попа… а може… а може… дарма!..»
 
###092###
 
У нашім раї на землі
Нічого кращого немає,
Як тая мати молодая
З своїм дитяточком малим.
Буває, іноді дивлюся,
Дивуюсь дивом, і печаль
Охватить душу; стане жаль
Мені її, і зажурюся,
І перед нею помолюся,
Мов перед образом святим
Тієї Матері святої,
Що в мир наш Бога принесла…
Тепер їй любо, любо жити.
Вона серед ночі встає,
І стереже добро своє,
І дожидає того світу,
Щоб знов на його надивитись,
Наговоритись. — Це моє!
Моє! — І дивиться на його,
І молиться за його Богу,
І йде на улицю гулять
Гордіше самої цариці.
Щоб людям, бачте, показать
Своє добро. — А подивіться!
Моє найкраще над всіми! —
І ненароком інший гляне.
Весела, рада, Боже мій!
Несе додому свого Йвана.
І їй здається, все село
Весь день дивилося на його,
Що тілько й дива там було,
А більше не було нічого.
Щасливая!.. Літа минають.
Потроху діти виростають,
І виросли, і розійшлись
На заробітки, в москалі.
І ти осталася, небого.
І не осталося нікого
З тобою дома. Наготи
Старої нічим одягти
І витопить зимою хату.
А ти нездужаєш і встати,
Щоб хоч огонь той розвести.
В холодній молишся оселі
За їх, за діточок. А ти,
Великомученице! Села
Минаєш, плачучи, вночі.
І полем-степом ідучи,
Свого ти сина закриваєш.
Бо й пташка іноді пізнає
І защебече: — Он байстря
Несе покритка на базар.
Безталанная! Де ділась
Краса твоя тая,
Що всі люде дивувались?
Пропала, немає! 
 
###093###
 
Боже! Як схопиться гвалт! Інші вже совались із колеса наперед, щоб зчинити бій; бо січовики, хоть прийшли й без оружжя, як сказав їм князь, да припасли по кийку під полою. Може б, без бучі й не обійшлось, да сивії діди, батьки січовії, стоючи перед братчиків, зупинили.
— Стійте, — кажуть, — діти, стійте, ладу ждіте!
А з боку Сомкового старий Шрам, стоючи у первій лаві, поглянув на обидва боки, на своєї сторони старшину, да й каже:
— Бачте, діти, з ким нам довелось важитись за гетьманство! Чи достойні ж сі буї вепри дніпровії, щоб трактовать з ними по-людськи? Шаблею ми з ними розправимось! Шаблею та гарматами протверезимо сих п’яниць нікчемних!
Петро хотів би пробратись до панотця. Знав добре, що тут без лиха не минеться, так хотів заздалегідь пристати до невеличкої купки вірних, що стояли круг старого Шрама з червоними стрічками. Да вже не можна було тепер жодним побитом протиснутись. А круг його стоять усе тії окаяннії зрадці у блакитних стьожках да в голубих жупанах і вже, не боючись, голосно розмовляють. 
— Ну, брате, — каже один, — дождали ми свого празника; будемо панами на Вкраїні! Нехай усяке козака знає!
— Над ким же ми пануватимем, — питає другий, — коли всяка душа буде рівна?
— Хто тобі сказав?
— А як же? Он, бач, тепер між козацькою старшиною бовваніють, наче гриби в траві, товстопикії бургомістри од міщан. А он пороззявляли роти на раду і мужицькі виборнії.
— Ге-ге-ге! Не знаєш же ти Івана Мартиновича. Я не таке чув, гуляючи вчора з його джурою. «Один, — каже, — тому час, що батько в плахті.
Нехай повеличаються, як порося на орчику, а там доволі з їх буде й греблі гатити. Буде кому пановати на Вкраїні і без мугирів. Івану Мартиновичу аби козацтво пригорнути до свого боку». Як ось ударили голосно в бубни, засурмили в сурми. Виходить із царського намету боярин, князь Гагін, з думними дяками. У руках царська грамота. Його підручники несуть царську корогов козацькому війську, кармазин, оксамит, соболі од царя у подарунок старшині з гетьманом. Усі посли, по-московському звичаю, з бородами, у парчевих соболевих турських шубах; на ногах у князя гаптовані золотом, виложені жемчугом сап’янці. Поклонились обом гетьманам і козацтву на всі чотири сторони. Усі втихли, що чутно було, як бряжчали в бояр шаблюки на золотих ланцюгах коло пояса. Перехрестивсь князь великим хрестом, од лисини аж за пояс, потряс головою, щоб порівнялись сивії патли, підняв грамоту високо — два дяки йому руки піддержували — і почав вичитовати царське ім’я. Як ось, позад брюховців, сільська голота, не чуючи нічого, що читають, почала гукати:
— Івана Мартиновича волимо! Брюховецького, Брюховецького волимо!
А Сомкове козацтво заднє собі, чуючи, що оглашають гетьманом Брюховецького, почало гукати:
— Сомка, Сомка гетьманом!
 
###094###
 
Іще ж не пошиковала старшина полків, іще не крикнув він рушай, а вже полк Ніженський з табору й рушив.
— Е, Васюта не звик слухати старших! — каже Сомко. — Ну, дармо, нехай б’є первий, а ми підопремо його.
Коли ж прибігає сам Васюта конем:
— Біда, пане гетьмане! Отепер ми посіли!
— Що? Як?
— Отепер-то в нас кобила порох поїла! Не я вже полковник ніженський, а Гвинтовка! Дивись, як пірначем над козаками посвічує!
За Васютою біжать деякі й з старшини ніженської. Сотник Костомара кричить:
— Пропала справа! Без Ніженського полку, як без руки правиці!
Іще Сомко не наваживсь, що в таку трудну минуту чинити, як ось козаки, підскочивши до війська сторони Брюховецького, наклонили сотня за сотнею корогви да одвернули, да зараз і почали вози своїх старшин жаковати — тих, що до Сомка прихилились. А з другого крила сомківці теж заворушились.
— Якого, — кажуть, — чорта чекатимеш, поки нас візьмуть шаблею з безбулавним нашим гетьманом? — да, похапавши кожна сотня корогви, і собі рушили на поклон Брюховецькому.
Бачить тоді Сомко, що зовсім лихо, побіг з старшиною на конях до царського намету, до князя. Уходять у намет, а Іванець там од князя царські дари приймає. Круг Іванця Вуяхевич і інші значні сомківці з запорожцями.
— Га-га! — крикнув клятий на радощах. — От яка рибка в сак ускочила! 
А Сомко, нічого не слухаючи, до князя:
— Що се ти, князю, дієш? Хіба на те послав тебе цар на Вкраїну, щоб ти потакав запорозьким бунтам?
А князь стоїть, мов тороплений, бо ще й до себе не прийшов за великим гвалтом поміж військом. У Московщині він зроду такої хуги не бачив. А Сомко:
— Нащо ж ти й військо з Москви на наш хліб привів, коли воно стоїть, не ворухнеться? Не доведе вас до добра така політика, щоб меншого на старшого підпирати! Давай мені свою воєводську палицю — я одіб’ю твоїми стрільцями голоту од табору!
Князь тілько переступав з ноги на ногу.
Як тут гукне Брюховецький:
— Властю моєю гетьманською бороню тобі, князю, втручатись у наші справи! Козаки самі собі судді: два з третім, що хотя роблять. А візьміть, небожата, та вкиньте в глибку сього бунтовника! 
— Так нема ніде правди? — каже Сомко. — Ні в своїх, ні в чужих?
А Іванець:
— Єсть правда, пане Сомко, і вона тебе покарала за твою гордость! Візьміть його, братчики, та забийте в кайдани.
— Пане гетьмане! — каже вірна старшина, обступивши Сомка. — Лучче нам положити усім отут голови, ніж оддати тебе ворогу на наругу!
Заплакав тоді Сомко, поглянувши на своє товариство.
— Братці мої, — каже, — милії! Що вам битись за мою голову, коли погибає Україна! Що вам думати про мою наругу, коли наругавсь лихий мій ворог над честю й славою козацькою? Пропадай шабля, пропадай і голова! Прощай, безщасна Україно! — і кинув об землю свою шаблю. Усі круг його теж покидали свої шаблі. Щиро заплакали вірні козаки.
— Боже правосудний! — кажуть. — Нехай же наші сльози упадуть на голову нашому ворогу!
 
###095###
 
Парламентська демократія — форма здійснення народовладдя, за якої головним центром зосередження законодавчої діяльності в країні є парламент.
Основними формами держави в країнах Західної Європи та Америки стали республіки (парламентські або президентські) і монархії (парламентські або конституційні). Процеси політичного розвитку країн відбувалися двома відмінними шляхами — реформ або революцій. У континентальній Європі перший представляла Велика Британія, другий — Франція.
Важливу роль у політичному житті держав стали відігравати політичні партії — добровільні об’єднання прихильників певних суспільних ідеалів. Їхньою метою були здобуття влади законним шляхом, тобто через вибори, і реалізація своєї програми. Ідейні засади політичних партій ґрунтувалися на певних напрямках громадсько-політичної думки XIX ст., основними з яких були:
консерватизм — сукупність ідейно-політичних течій, прихильники яких спиралися на принципи традиції та спадковості в суспільному розвитку, виступали за збереження панівної ролі держави й церкви в житті суспільства, не сприймали революції та радикальні реформи. Консерватори прагнули зберегти старий політичний лад;
лібералізм — ідейно-політична течія, що об’єднувала прихильників парламентського устрою, свободи приватного підприємництва й демократизації суспільного життя. Ліберали виступали за досягнення змін у суспільстві легальним (законним) шляхом за допомогою реформ і проти революцій як засобу розв’язання соціальних суперечностей;
радикалізм — ідейно-політична течія, прихильники якої виступали за здійснення рішучих і глибоких змін у політичному й соціально-економічному житті. Незважаючи на велику різноманітність радикальних течій (анархізм, соціалізм, комунізм тощо), їх об’єднувало негативне ставлення як до старого — станового — устрою, так і до нового — буржуазного. Більшість радикалів були прихильниками насильницьких методів боротьби;
націоналізм — ідейно-політична течія, що виникла в ХІХ ст. та об’єднувала прихильників визнання пріоритету національного чинника в су спільному розвитку. Ті, хто поділяв ідеали націоналізму, були провідними діячами в боротьбі за здобуття поневоленими народами національної незалежності та створення власних держав.
У соціальному житті західного індустріального суспільства важливе значення мали підприємці та наймані робітники. Підприємці, яким належала провідна роль в економічному житті суспільства, були зацікавлені у здобутті можливості впливати на державну політику законними парламентськими методами.
Вони виступали за ліквідацію залишків «старого порядку» та утвердження демократичних засад у державі. 
 
###096###
 
На початку XIX ст. у країнах Заходу найма ні робітники були безправною та соціально незахищеною верствою суспільства. Боротьба робітників за свої права стала одним із головних чинників, що визначав стабільність суспільства в цих країнах.
Упродовж XIX ст. було зруйновано традиційну станову систему поділу суспільства. Місце людини в ньому стало визначатися тим, чого вона досягла власними зусиллями. XIX століття стало періодом розгортання процесів формування націй. Нація — велика група людей, пов’язаних спільними традиціями та звичаями, почуттям соціальної однорідності й спільними інтересами. Її визначальними ознаками зазвичай вважають спільні мову, релігію, традиції, історію й більш-менш компактне територіальне розташування.
У Франції цьому процесу сприяла революція 1789—1799 рр.
У Німеччині та Італії утворення націй завершилося в другій половині XIX ст. після подолання політичної роздроб леності та об’єднання країн. Набагато складніше цей процес відбувався в Австрійській імперії, де австрійці становили лише четверту частину населення та здійснювали політику онімечування інших, переважно слов’янських народів, що населяли державу.
Унаслідок поширення в країнах Заходу уявлень, що кожна нація має право бути вільною та жити власним політичним життям, національне відродження бездержавних народів стало важливою складовою суспільно-політичного життя країн Заходу XIX ст. Національне відродження — процеси, пов’язані з пробудженням  національної свідомості бездержавних народів Європи, що набули поширення в XIX ст. За змістом і формою національне відродження фактично було націотворенням.
ЛЮДИНА В УМОВАХ ІНДУСТРІАЛЬНОГО СУСПІЛЬСТВА.
У XIX ст. у Європі спостерігалося швидке зростання кількості населення. Протягом 1800—1900 рр. цей показник збільшився із 190 млн до 420 млн осіб. Це стало можливим завдяки розвитку медицини, збільшенню виробництва сільськогосподарської продукції, зменшенню смертності та збільшенню народжуваності, зростанню загального рівня життя.
Становлення індустріального суспільства в країнах Заходу спричинило зміни в житті людини. Якщо раніше переважна частина населення жила в селах і працювала на землі, то зараз стала збільшуватися кількість жителів міст, де були розташовані фабрично-заводські підприємства. Наприкінці XIX ст. за кількістю міського населення всі країни Заходу випередила Велика Британія, де дев’ять із десяти жителів проживали в містах. В інших країнах Європи й Америки кількість населення міст також збільшувалася, але все одно в сільській місцевості залишалося близько 70—80 % жителів. 
Високим рівнем урбанізації характеризувалися промислові райони. Однак стрімке зростання кількості населення загострювало тут соціальні проблеми. Відсутність елементарних санітарних умов (водогонів, каналізацій) в оселях міської бідноти перетворювала їх на джерело можливих епідемій. Жахливі умови життя в перенаселених міських кварталах спричиняли те, що для багатьох місто ставало уособленням руйнування традиційних суспільних відносин і водночас сприятливим місцем для поширення радикальних ідей.
 
###097###
 
ФРАНЦІЯ наприкінці XVIII ст. На початку 80-х рр. XVIII ст.
Франція була аграрною країною із 25-мільйонним населенням, серед якого 22 млн осіб становили селяни, 130 тис. — духовенство, 140 тис. — дворянство. У сільському господарстві зберігалися давні традиційні відносини. Переважна більшість селян були особисто вільними, але земля, якою вони користувалися, належала сеньйорам. За неї селяни виконували численні грошові й натуральні повинності.
У промисловості було поширене мануфактурне виробництво. Промислова революція у Франції ще не відбулася, машини на підприємствах використовували мало.
Активно розвивалася торгівля. Маючи великий флот, Франція отримувала значні прибутки від торгівлі з колоніями в Африці та Новому Світі. Розвитку внутрішньої торгівлі заважали митні кордони всередині країни, відсутність єдиної системи міри й ваги.
У 70-х рр. XVIII ст. економічне становище країни погіршилося. Війни в Європі, у яких брала участь Франція, зовсім спустошили скарбницю. Чимало французьких селян стали жебраками й волоцюгами. Час від часу спалахували «хлібні бунти», відбувалися виступи проти податкового гніту.
Населення Франції, як і раніше, зберігало становий поділ.
Перші два стани — духовенство і дворянство — були привілейованими, не сплачували податків, мали право володіти землею та брати участь в управлінні державою. Разом вони складали близько 4 % населення, але в їхній власності перебувала третина всіх земель. До третього, непривілейованого стану належали всі інші верстви населення — селяни, ремісники, наймані робітники, буржуа. Вони сплачували податки й не мали політичних прав. Проте існуючий поділ на стани не відповідав дійсності.
У складі духовенства було вище духовенство, що володіло величезними землями, і нижче духовенство, яке наближалося до третього стану.
Відрізнялося також становище заможного придворного дворянства та простого службового. Із третього стану вийшла буржуазія — банкіри, судновласники, підприємці, купці, юристи та інші. Проте вони не впливали на справи в державі. За політичним устроєм Франція залишалася абсолютною монархією. Існуючий державний і суспільний устрій країни називали «старим порядком», в основі якого, як ви знаєте, було поєднано абсолютизм зі становими привілеями духовенства й дворянства. За правління короля Людовіка XVI (1774—1792 рр.) ситуація у Франції вимагала рішучих дій центральної влади. Новий генеральний контролер (міністр) фінансів Жак Тюрго запропонував королю програму реформ, яка передбачала залучення духовенства й дворянства до сплати податків, ліквідацію всіх феодальних прав сеньйорів щодо селян, внутрішніх митниць, ремісничих цехів тощо. Проте під тиском прибічників «старого порядку» реформи не були втілені в життя, а сам міністр пішов у відставку.
 
###098###
 
Важливе значення мало прийняття якобінським Конвентом 17 липня 1793 р. Декрету про безоплатне знищення феодальних прав. Якобінці реорганізували армію, і вже восени 1793 р. вона перейшла в наступ. Було звільнено всю територію Франції. Під час визволення від англійців міста Тулона відзначився капітан артилерії Наполеон Бонапарт. За цю перемогу він у віці 24 років здобув звання бригадного генерала.
У липні 1793 р. дворянка Шарлотта Корде, щоб помститися за двох загиблих родичів, убила одного з лідерів якобінців Жана Поля Марата. Це стало приводом для разгортання терору проти «ворогів революції». 17 вересня 1793 р. було прийнято Декрет про «підозрілих», за яким заарештовували всіх, кого вважали прихильниками тиранії. Так було страчено тисячі французів.
До ворогів революції зараховували не лише дворян, прибічників монархії, а й жирондистів. Один із керівників жирондистів перед стратою сказав: «Революція… пожирає власних дітей». Для боротьби зі зростанням цін під тиском санкюлотів 29 вересня 1793 р. Конвент прийняв Декрет про «загальний максимум», яким обмежив ціни на зерно, борошно, сіль, мило тощо й одночасно зумовив збільшення заробітної плати робітникам.
Продукти швидко зникли з прилавків. Якобінці навіть спробували створити для французів нову релігію — культ Розуму й Вищої істоти, усіляко висміюючи при цьому християнство та його прибічників. Однак ці наміри повністю провалилися.
24 червня 1794 р. французька армія здобула вирішальну перемогу над австрійцями під Флерюсом у Бельгії. Франція переконливо перемагала у війні проти першої антифранцузької коаліції. Зовнішня загроза зникла, і якобінці опинилися наодинці з народом, який зневірився в їхній політиці та прагнув припинення терору.
27 липня 1794 р. (якобінці дали цьому місяцю нову назву — термідор) у Конвенті сформувалася більшість противників політики якобінців. М. Робесп’єра та його прибічників заарештували, а наступного дня стратили. Унаслідок термідоріанського перевороту, як називають цю подію, режим якобінської диктатури у Франції було ліквідовано.
Термідоріанці, прагнучи здобути популярність серед народу, скасували Декрет про «підозрілих». До Конвенту повернули вцілілих жирондистів, помилували вандейських бунтівників. Однак фактично розпочався терор проти якобінців, із яких сотні було страчено або ув’язнено. Якобінський клуб і народні товариства припинили діяльність.
У своїй політиці термідоріанці не намагалися відновити дореволюційний «старий порядок». Вони лише відмовлялися від якобінського радикального варіанта перебудови суспільства та прагнули захистити інтереси поміркованих верств нової знаті, яка сформувалася у Франції за роки революції. Термідоріанці виступали за республіканську форму правління, недоторканність приватної власності та свободу підприємництва. Прості парижани були незадоволені їхньою політикою. Навесні 1795 р. в Парижі відбулися два великі повстання санкюлотів, що пройшли під гаслом «Хліба і Конституції 1793 р.!». Обидва виступи були жорстоко придушені, а сотні їх учасників страчені.
 
###099###
 
У період Директорії Франція здобула вирішальну перемогу над першою антифранцузькою коаліцією. Війна з її боку в цей період набула загарбницького характеру. Було захоплено лівий берег Рейну та Бельгію, Голландію перетворили на залежну від французів Батавську республіку. Навесні 1796 р. командувачем французької армії для походу до захопленої австрійцями Північної Італії було призначено генерала Наполеона Бонапарта (1769—1821).
Зміцнивши боєздатність армії, молодий генерал провів блискучу воєнну кампанію, швидко розгромив австрійців і захопив усю Італію. На карті Апеннінського півострова з’явилися нові державні утворення, залежні від Франції, були скасовані феодальні порядки, розширено виборче право тощо. Перша антифранцузька коаліція внаслідок італійського походу 1796—1797 рр. розпалася.
Головним ворогом Франції залишалася Велика Британія.
Наполеон вирішив захопити Єгипет, а звідти рушити на Індію — найбагатшу британську колонію. Під час єгипетського походу 1798—1799 рр. Наполеон захопив Єгипет, однак був відрізаний від Франції ескадрою англійського адмірала Гораціо Нельсона, яка знищила французький флот в Абукірській бухті поблизу Александрії. 
У цей час у Парижі готувалася змова проти Директорії, яку її учасники розраховували використати для захоплення влади. Дізнавшись про ситуацію на батьківщині, Наполеон залишив армію в Єгипті та повернувся до Франції. Він мав свої плани щодо зміни влади в Парижі. 9 листопада 1799 р. (18 брюмера за революційним календарем) у столиці відбувся державний переворот. Оточивши залу засідань військами, Н. Бонапарт примусив  Законодавчий корпус затвердити рішення про розпуск Директорії та передачу влади трьом консулам — Е.-Ж. Сійєсу, П. Роже-Дюко та Н. Бонапарту.
Про переворот 18 брюмера, який став завершенням Великої французької революції кінця XVIII ст., Наполеон Бонапарт сказав: «Ми довели до кінця роман революції, тепер необхідно подивитися, що в ньому є реального».
Велика французька революція кінця XVIII ст. мала величезний вплив не лише на Францію, а й на всі країни Заходу. Розпочаті нею соціальні потрясіння багато в чому визначали історію Європи XIX ст. Унаслідок революції у Франції було усунено перешкоди для її поступального соціально-економічного розвитку — ліквідовано «старий порядок», абсолютизм, становий поділ суспільства й залишки феодальних відносин у сільському господарстві.
Сформувалося уявлення про націю як носія державної влади, що має право самостійно вирішувати свою долю. Це сприяло розгортанню національно-визвольної боротьби бездержавних народів Європи та Латинської Америки. Завдяки революції вперше на державному рівні було заявлено та закріплено природні невід’ємні права людини й громадянина, що започаткувало формування правової держави та громадянського суспільства.
 
###100###
 
У 1848—1849 рр. Європу захопив вир революцій. Він розпочався у Франції та стрімко поширився на Австрійську імперію, німецькі та італійські держави. Події «Весни народів», як називали ці революції сучасники, поєднували боротьбу представників різних соціальних верств із залишками «старого порядку», виступи за демократизацію політичного устрою, протести робітників проти підприємців, об’єднавчі й визвольні національні рухи.
У другій половині 40-х рр. XIX ст. у Франції загострилася соціально-економічна ситуація. Кілька неврожайних років призвели до зростання цін на хліб. У 1847 р. Францію, як і інші країни Європи, охопила економічна криза, унаслідок чого стали закриватися банки, фабрики, заводи, ремісничі майстерні, почали зростати ціни. Значно збільшилася кількість безробітних.
Загальне обурення викликали поширення хабарництва й скандали, пов’язані зі зловживаннями своїм становищем
і членів королівської родини. Середня та дрібна буржуазія, що не мала виборчих прав за часів Липневої монархії, вимагала здійснення виборчої реформи. Проте уряд категорично відкидав такі вимоги.
У відповідь на це прибічники виборчої реформи із заможних верств стали влаштовувати в Парижі спеціальні «реформістські бенкети», де обговорювали проекти змін виборчої системи. У влади ці заходи викликали невдоволення. Черговий бенкет, призначений на 22 лютого 1848 р., було заборонено. Уранці 23 лютого 1848 р. організатори заходу в супроводі величезного натовпу парижан, співаючи «Марсельєзу» і вигукуючи «Хай живе реформа!», рушили до центру міста. Коли поліція атакувала демонстрантів, місто вкрилося барикадами. Наляканий Луї Філіпп оголосив про згоду виконати вимоги повстанців, однак парижан це не задовольнило.
24 лютого 1848 р. повстанці оточили королівський палац Тюїльрі й стали вимагати повалення короля. Луї Філіпп був змушений зректися престолу й рятуватися втечею. Повсталі парижани увірвалися до палацу, захопили залу засідань Палати депутатів і, погрожуючи застосувати силу, почали вимагати створення нового уряду з представників опозиції. Цю вимогу було виконано.
25 лютого 1848 р. Тимчасовий уряд проголосив Другу республіку та затвердив її прапором червоно-біло-синій триколор. Із поваленням Липневої монархії революція 1848 р. у Франції завершилася.
Після встановлення Другої республіки Тимчасовий уряд скасував дворянські титули, запровадив свободу друку, політичних зборів і призначив на основі загального виборчого права для чоловіків від 21 року вибори до Установчих зборів, які мали розробити нову конституцію. Унаслідок цього кількість виборців у Франції збільшилася до 9,3 млн осіб.
Для працевлаштування безробітних запровадили систему громадських робіт. Для цього було створено так звані національні майстерні, де людей забезпечували роботою та платили за неї 1—2 франки на день. На липень 1848 р. у них налічувалося 117 тис. осіб. Однак коли витрати на утримання національних майстерень досягли 14 млн франків, уряд їх закрив, оскільки для забезпечення їх існування й так було підвищено прямі податки на 45 %. 
 
###101###
 
Революція в Парижі сколихнула Відень. 13 березня 1848 р. в австрійській столиці відбулися маніфестації під гаслами «Конституція!», «Свобода!», «Геть Меттерніха!». Імператор Фердінанд I під тиском віденців відправив канцлера К. Меттерніха у відставку, пообіцяв скликати парламент і запровадити конституцію.
Конституція Австрійської імперії, оприлюднена 25 квітня 1848 р., проголошувала свободу слова, друку, зборів і відповідальність уряду перед парламентом (рейхстагом), який складався із двох палат — сенату й палати депутатів. Члени палати депутатів обиралися, однак виборче право поширювалося лише на власників нерухомого майна. Вища виконавча влада залишалася за імператором. Ліберальна буржуазія вважала, що мета революції досягнута, і закликала до припинення боротьби. Проте досить значну частину австрійських патріотів це не влаштовувало.
15—26 травня 1848 р. в столиці відбулися нові революційні виступи. Імператор з урядом утекли з Відня. Фердінанд I був змушений надати повстанцям письмову згоду на запровадження загального виборчого права. Революційні виступи охопили слов’янські землі у складі імперії — Чехію, Галичину, Буковину, Закарпаття, Словаччину, Воєводину, Хорватію. У червні 1848 р. в Празі, на противагу Франкфурту, відбувся З’їзд представників сло в’ян ських народів Австрійської імперії. Більшість депутатів висловилася за збереження імперії Габсбургів і проти її входження до складу об’єднаної Німеччини. Вони вважали, що дрібні незалежні слов’янські держави у складі Німеччини втратять національну самобутність. Тому потрібно підтримувати збереження Австрійської імперії та її перетворення на багатонаціональну федерацію. Їхні противники виступали за самовизначення всіх ненімецьких народів та їх відокремлення від імперії.
10 липня 1848 р. розпочав роботу австрійський рейхстаг, більшість місць у якому належала поміркованим лібералам, а чверть депутатів становили селяни. Одним із перших важливих рішень рейхстагу стало скасування панщини за сплату компенсації землевласникам. Завдяки здобутій прихильності селянських депутатів уряд провів через рейхстаг рішення про фінансування каральних експедицій до Італії та Угорщини.
6 жовтня 1848 р. віденці підняли нове повстання, намагаючись перешкодити відправленню частин столичного гарнізону на придушення революції в Угорщині. Бої в місті тривали до 1 листопада 1848 р., коли хорватські війська під проводом Йосипа Єлачича взяли його штурмом.
Наприкінці листопада 1848 р. Фердінанд I зрікся престолу. Новим імператором став його 18-річний племінник Франц  Йосиф I (1848—1916 рр.). Він відмовився від поступок, зроблених його попередником під тиском революційних подій. 7 березня 1849 р. новий імператор розпустив рейхстаг і призупинив дію Конституції. Революція завершилася поразкою, в Австрії запанувала реакція.
Угорська революція розпочалася 15 березня 1848 р. виступами радикальної молоді, очолюваної поетом Шандором Петефі. Вони вимагали надання угорцям громадянських прав і свобод, створення власного самостійного уряду.
17 березня 1848 р. було сформовано перший національний угорський уряд. Одним із його перших заходів стала аграрна реформа, за якою скасовувалася панщина, а селяни ставали власниками третини оброблюваної землі. Здійснюючи ці та інші перетворення, новий уряд відмовився розглядати питання про національні права неугорських народів — закарпатських русинів, сербів, хорватів та інші. Тому вони залишалися прибічниками австрійської влади.
 
###102###
 
В Італії революція розпочалася повстанням 12 січня 1848 р. в Палермо на острові Сицилія, яке завершилося перемогою. Війська неаполітанського короля залишили острів. Звістка про успіхи повстанців активізувала діяльність італійських патріотів. У лютому-березні 1848 р. в Папській області, Тоскані й Сардинському королівстві було прийнято Конституції, обрано парламенти й сформовано уряди з поміркованих лібералів. 18 березня 1848 р. під впливом звісток про події у Відні повстання спалахнуло в Ломбардії, у Мілані. П’ятиденна боротьба з 15-тисячною австрійською армією завершилася перемогою повстанців. Антиавстрійське повстання перемогло також у Венеції, де після цього проголосили республіку.
Патріотичне піднесення, яке охопило Італію, спонукало короля Сардинії (П’ємонту) Карла Альберта 24 березня 1848 р. оголосити війну Австрійській імперії. Завдяки цьому він збирався приєднати звільнену від австрійців Ломбардо-Венецію. Однак наприкінці липня австрійці завдали поразки сардинській армії та відновили свою владу над Північною Італією.
У середині листопада 1848 р. спалахнуло народне повстання в Римі. Папа Пій IX був змушений погодитися на скликання Установчих зборів. 9 лютого 1849 р. вони позбавили Папу світської влади та проголосили Римську республіку. У березні 1849 р. воєнні дії проти Австрії відновив сардинський король.
Проте вже через десять днів його армію було розгромлено. Після цього Карл Альберт зрікся влади на користь свого сина.
Новий король Сардинії Віктор Еммануїл II уклав угоду з австрійцями, відмовившись від претензій на Ломбардію та Венецію. Після цього австрійці на прохання герцога Тоскани придушили революцію у Флоренції. Австрійська армія взяла в облогу Венецію та рушила до Рима. Там до них приєдналися французькі війська. Із півдня на Рим розгорнула наступ армія неаполітанського короля. Облога міста тривала два місяці.
Опором загарбникам керував тріумвірат — обраний повсталими римлянами колективний орган управління проголошеної в січні 1849 р. Римської республіки.
3 липня 1849 р. Установчі збори в Римі затвердили Конституцію Римської республіки — найдемократичнішу з усіх конституцій італійського Рісорджименто. Увечері того ж дня французи захопили місто. Останнім осередком боротьби залишалася Венеція, узята австрійцями в облогу. 22 серпня 1849 р. захисники міста капітулювали.
Із загибеллю Венеціанської республіки революція в Італії завершилася, і країну охопила хвиля терору. Основне завдання революції — визволення та об’єднання Італії — залишилося нерозв’язаним.
 
###103###
 
У 50—60-х рр.
ХІХ ст. Німеччина переживала період стрімкого економічного зростання. Унаслідок завершення промислового перевороту країна посіла третє місце за часткою у світовому промисловому виробництві після Великої Британії та США. Основу зростання промислового виробництва Німеччини становили досягнення в машинобудуванні. Запровадження нових машин і технічних удосконалень сприяло розвитку інших галузей промисловості.
Сформувалися великі промислові центри — Рейнська область, Вестфалія, Берлін тощо. Суттєві зміни відбулися в сільському господарстві, де наприкінці 50-х рр. ХІХ ст. встановилися ринкові відносини. Однією з передумов економічного зростання було подолання митної роздробленості завдяки діяльності Митного союзу, через який німецькі держави виходили на міжнародні ринки.
Завершення промислового перевороту змінило структуру німецького суспільства. Вагоме місце в ній посіли підприємці й фінансисти. Збільшення кількості робітників супроводжувалося змінами в їхньому становищі. Власники підприємств покращували організацію праці, було скорочено робочий день. 
Запровадження машин збільшило потреби у кваліфікованих працівниках. Підприємці й робітники Німеччини були зацікавлені в національному об’єднанні. Лише єдина держава могла надати їм умови для вільного пересування капіталів і товарів, пошуку кращої праці та умов життя.
Поширення в німецьких землях розуміння необхідності об’єднання супроводжувалося різним баченням того, як воно має відбутися. Німецькі радикали, особливо марксисти, виступали за революцію «знизу», що усуне князівські династії та їхніх союзників. Іншим шляхом, яким і відбулося об’єднання, була революція «згори» — підпорядкування всіх німецьких держав владі однієї найсильнішої. Послідовники цього напрямку поділялися на прибічників великонімецької концепції об’єднання (утворення Великої Німеччини, до якої мала увійти Австрійська імперія), і малонімецької концепції (об’єднання німецьких держав навколо Пруссії, за винятком Австрії). У 50—60-х рр.
ХІХ ст. Митний союз, у якому головувала Пруссія, а Австрія не брала участі, став центром формування спільного економічного життя німецьких земель. 
Перехід Пруссії до рішучих дій на шляху об’єднання Німеччини пов’язаний із діяльністю видатного німецького політика Отто фон Бісмарка (1815—1898).
24 вересня 1862 р. прусський король Вільгельм І призначив його міністром-президентом (главою уряду). Своїм основним завданням О. фон Бісмарк визначив об’єднання Німеччини «залізом і кров’ю», тобто шляхом насильства. Готуючись до реалізації своїх планів, О. фон Бісмарк здійснив реорганізацію армії. У результаті цих заходів армія Пруссії стала однією з наймогутніших у Європі. Одночасно із цим «залізний канцлер» уважно стежив за ситуацією на континенті, обираючи сприятливий час для початку рішучих дій. Так, він переконався, що до об’єднання Німеччини схвально ставиться Велика Британія, коли її прем’єр-міністр Г. Пальмерстон заявив: «Необхідно, щоб Німеччина стала сильною, щоб вона була здатною втримати в шорах обидві войовничі й амбітні держави — Францію і Росію».
Вважаючи, що відповідний час настав, О. фон Бісмарк перейшов до активних дій. Після смерті короля Данії Пруссія й Австрія висунули претензії на німецькі герцогства Шлезвіг і Гольштейн, які перебували в її складі. У 1864 р. після нетривалої війни з Данією Пруссія отримала Шлезвіг, а Австрія — Гольштейн. Наступного удару О. фон Бісмарк завдав Австрії. 8 червня 1866 р. прусська армія захопила Гольштейн.
 
###104###
 
У відповідь Австрія оголосила війну Пруссії. Вирішальна битва австро-прусської війни відбулася 3 липня 1866 р. біля села Садове поблизу Праги, у якій перемогу здобула прусська армія. Шлях на Відень було відкрито. Поразки зазнали також армії німецьких держав, що підтримали Австрію. 23 серпня 1866 р.
за посередництва Наполеона ІІІ Пруссія та Австрія уклали у Відні мирний договір.
За Віденським миром Пруссія перетворювалася на найбільшу німецьку державу із суцільною територією від Рейну до Німану. Створювався Північнонімецький союз, до якого увійшли 17 німецьких держав, а через деякий час ще чотири. Очолював союз прусський король. Депутатів рейхстагу (законодавчого органу) Північнонімецького союзу обирали в усіх державах, що входили до нього, на основі загального виборчого права для чоловіків. Уряд очолював канцлер, призначений прусським королем за згодою рейхстагу. Першим канцлером став О. фон Бісмарк.
Перемога Пруссії мала важливе значення для Європи. У її центрі виникла національна німецька держава — Північнонімецький союз. Втрата Австрією становища великої Європи відкрила шлях до завершення об’єднання Італії. Зміна ситуації створила також загрозу для панівної ролі Франції в континентальній Європі.
Наприкінці 60-х рр. ХІХ ст. відносини Пруссії та Франції загострилися. Обидві сторони готувалися до війни й бажали її початку. Наполеон ІІІ побоювався подальшого зміцнення Пруссії та вважав, що невелика переможна війна зміцнить Другу імперію. О. фон Бісмарк заявляв, що «для Північнонімецького союзу війна із Францією не лише неминуча, але й необхідна», розраховуючи завдяки їй завершити об’єднання Німеччини та посилити її позиції в Європі. 
Причиною франко-німецької (франко-прусської) війни стало суперництво між Францією та Пруссією за панування в Центральній Європі. Франція, яка остерігалася зміцнення Пруссії, намагалася перешкодити об’єднанню німецьких земель під її зверхністю. Обидві країни прагнули війни, щоб остаточно розв’язати суперечності, які назрівали. Поштовхом до війни стали династичні суперечки навколо іспанського престолу. У 1868 р. в Іспанії відбулася революція, унаслідок якої королеву Ізабеллу II було позбавлено влади. Народ вимагав установлення республіки, а правлячі кола Іспанії тим часом шукали нового монарха. У липні 1870 р. престол запропонували родичу прусського короля Леопольду Гогенцоллерну. Боячись опинитися між двох вогнів, Франція почала наполягати на тому, щоб кандидатура Леопольда як претендента на престол не розглядалася ні зараз, ні будь-коли в майбутньому. Пруссія, погоджуючись із першою вимогою, відмовлялася прийняти другу. Подальші наполягання Франції закінчилися тим, що прусський король Вільгельм I надіслав французькому послу «Емську депешу», підкориговану канцлером О. фон Бісмарком. У ній, зокрема, містилася фраза про те, що «Його Величність король відмовляється прийняти французького посла».
Французький уряд сприйняв це як образу й 19 липня 1870 р. оголосив війну Пруссії. Майстерно розіграна О. фон Бісмарком провокація мала успіх. Пруссія в очах громадськості виглядала як жертва агресії.
 
###105###
 
Назву «Латинська Америка» вживають щодо країн Південної та Центральної Америки та островів Карибського моря.
Європейські колонізатори, що панували тут упродовж трьох століть, сприяли поширенню в цій місцевості іспанської, португальської та французької мов, які походять від давньої латинської мови, що й обумовило назву регіону.
Наприкінці XVIII ст. більшість території Латинської Америки належала Іспанії. Її колоніальні володіння були об’єднані в чотири віце-королівства — Ла-Плата (сучасні Аргентина, Уругвай, Парагвай, Болівія), Нова Гранада (Колумбія, Панама, Венесуела, Еквадор), Нова Іспанія (Мексика й частина Центральної Америки), Перу (Чилі та Перу). Іспанія володіла також островами Куба, Пуерто-Рико та Гаїті. Португалії належала Бразилія, яка займала близько половини всієї території Південної Америки.
Колонія Сан-Домінго на острові Гаїті складалася із французької (західної) та іспанської (східної) частин, а Гвіана поділялася на британське, нідерландське й французьке колоніальні володіння. В усіх колоніях європейців у Латинській Америці влада належала колоніальній адміністрації, що призначалася з метрополій.
Населення Латинської Америки становили індіанці (корінні жителі регіону), європейські переселенці, вихідці з Африки й ті, хто народився від мішаних шлюбів. У складі 16-мільйонного населення іспанських колоній близько 7,5 млн осіб складали індіанці, 5,3 млн осіб — метиси (народжені від білих та індіанців), мулати (народжені від білих і чорношкірих) і самбо (нащадки чорношкірих та індіанців), 3 млн осіб — креоли (білі, які народилися в колоніях). Населення португальської Бразилії становило 3,2 млн осіб, серед яких було 1,3 млн негрів-рабів. Загалом у тогочасній Латинській Америці налічувалося близько 2 млн негрів-рабів. 
Вирішальне значення для становища людини в Латинській Америці мали її походження та колір шкіри. Перше місце посідали білі, що були вихідцями з Європи, далі йшли креоли, за ними — метиси, мулати, самбо та індіанці. Нижчими за всіх вважали чорношкірих, що походили від негрів-рабів, завезених з Африки.
Переважна більшість індіанців перебувала у власності держави. Вони сплачували подушну подать, відробляли обов’язкову трудову повинність, безкоштовно працюючи в копальнях, на будівництві тощо. Змінювати місце проживання без дозволу колоніальної адміністрації їм заборонялося. Латифундисти (великі землевласники) забирали землі індіанців, а їх самих перетворювали на найманих робітників. Лише невелику кількість латиноамериканців становили вільні селяни-скотарі (гаучо в ЛаПлаті та льянеро в Новій Гранаді). Значну частину працюючого населення складали боргові раби-пеони, залежність яких від кредиторів передавалася у спадок родині та переходила на наступні покоління. На плантаціях цукрової тростини в Бразилії працювали чорношкірі раби. Індіанці, негри, метиси, мулати й самбо були позбавлені можливості обіймати посади в колоніальній адміністрації та органах місцевого самоврядування.
Більшість місцевої аристократії (креолів) становили досить заможні власники плантацій, торговельних підприємств тощо. Їхнє невдоволення викликали високі податки, дозвіл вивозити свою продукцію лише до метрополій, існування державних монополій (виключних прав) на продаж солі, тютюну та інших товарів. Оскільки креолам заборонялося обіймати адміністративні посади, вони виступали за надання колоніям самоуправління.
 
###106###
 
Перший успішний у Латинській Америці антиколоніальний виступ розпочався в західній французькій частині колонії Сан-Домінго на острові Гаїті. Тут зосереджувалося близько 500 тис. негрів-рабів і мулатів, якими володіли 4—5 тис. родин плантаторів. Жахливі умови праці на цукрових плантаціях часто були причиною невдоволень. Звістки про події в охопленій революцією Франції мали значний вплив на ситуацію в колонії.
22 серпня 1791 р. на острові спалахнуло повстання, у якому взяли участь понад 10 тис. рабів. До них приєдналися «марони» (утеклі чорношкірі раби) і «маленькі білі» (дрібні фермери, наймані робітники, ремісники). Очолив повстанців колишній раб Франсуа Домінік Туссен (близько 1743—1803), якого пізніше стали називати Лувертюром (від франц. — відкриття) за те, що він відкрив усім шлях до свободи.
Ватажок повстанців виявив неабиякі здібності полководця та політика. Шляхом здійснення блискавичних кампаній йому вдалося домогтися звільнення рабів. Після того як Національний конвент оголосив про скасування рабства у французьких колоніях і визнав владу Ф. Туссена, той домігся виведення з Гаїті військ британців та іспанців, підпорядкував своїй владі весь острів і перетворив його на керовану афроамериканцями країну під протекторатом Франції. У 1800 р. він оголосив себе довічним генерал-губернатором острова.
У 1801 р. Ф. Туссен оприлюднив Конституцію Гаїті, яка підтвердила скасування рабства, оголосила рівність усіх громадян перед законом, недоторканність приватної власності. За Францією зберігалася лише формальна влада над країною. Перший консул Наполеон Бонапарт у 1802 р. вирішив відновити конт роль Франції над Гаїті й спрямував туди загін із кількох десятків тисяч солдатів. Однак він зустрів запеклий опір місцевого населення. Тоді французи вдалися до хитрощів. Вони запропонували Ф. Туссену укласти мирну угоду і, заманивши його в пастку, заарештували. Лідер гаїтян помер у французькій в’язниці.
Однак опір французам не припинився. Через два роки повстання на Гаїті завершилося перемогою. У 1804 р. тут було проголошено створення першої в Латинській Америці незалежної держави — Гаїтянської республіки.
Розгортанню національно-визвольної боротьби в іспанських колоніях сприяло послаблення економічних зв’язків із метрополією під час наполеонівських війн. Фактичне знищення союзного Наполеону I іспанського флоту в Трафальгарській битві призвело до зникнення основного засобу підтримання відносин з Іспанією. Так, якщо в 1802 р.
до найбільшого мексиканського порту Веракрус прибуло 148 іспанських суден, то в 1806 р. — лише вісім. Ініціаторами національно-визвольної боротьби латиноамериканських колоній виступили креоли. На початок XIX ст. креоли стали усвідомлювати себе не європейськими переселенцями, а латиноамериканцями, корінними жителями цієї землі, що мають виключне право визначати її долю. Креоли вже мали перед собою приклад успішної перебудови держави в Північній Америці з колишніх англійських колоній і познайомилися з ідеями, які дозволили їм зробити теоретичне обґрунтування свого права на незалежність.
Поштовхом до початку боротьби стали події в Іспанії, коли в 1808 р. туди вторглися французькі війська, а на іспанський престол Наполеон I посадив свого брата Жозефа Бонапарта. Перед жителями іспанських колоній у Латинській Америці постала складна проблема: підтримати нову владу, підкорятися старому королю чи брати управління у свої руки. Відмова Хунти, яка очолила боротьбу із французькими загарбниками в Іспанії, піти на поступки колоністам і надати їм самоврядування збільшила кількість прибічників остаточного розриву з метрополією.
 
###107###
 
Важливу роль у поширенні в Латинській Америці уявлень про необхідність боротьби проти колоніальної експлуатації відіграв масонський рух, започаткований венесуельцем Франціско де Мірандою (1754—1816). Таємні організації масонів (ложі) діяли на всьому континенті. Вони нелегально видавали й поширювали документи Великої французької революції кінця XVIII ст., пропагували ідеї здобуття незалежності від метрополії та побудови власної державності за зразком США.
Масонство — наднаціональний релігійно-етичний рух, прихильники якого закликали до морального вдосконалення людей та об’єднання їх на принципах свободи, рівності та братерства. Влітку 1810 р. в найбільших центрах іспанських колоній (Буенос-Айрес, Каракас, Кіто, Богота) спалахнули повстання, унаслідок яких було повалено панування метрополії. Ці події вважають початком Війни за незалежність іспанських колоній у Латинській Америці. Оскільки в різних частинах континенту вона мала свої особливості, виділяють три головні регіони: Венесуела і Нова Гранада (сучасна Колумбія), південь Латинської Америки, Мексика.
Спочатку центром боротьби стала Венесуела, де національно-визвольний рух очолювало створене креолами «Патріотичне товариство». Воно вимагало рішучих дій від креольської Хунти, до якої перейшла влада в Каракасі після повалення влади іспанців. Одним із лідерів молодих венесуельських патріотів став Симон Болівар (1783—1830). 5 липня 1811 р. в Каракасі Національний конгрес проголосив створення незалежної республіки Венесуела. Її Конституція визначила основні громадянські права, скасувала дворянські титули та феодальні повинності. Однак нова влада не ліквідувала рабство та не задовольнила потреб індіанців і метисів. Цим скористалися іспанці, які, налаштувавши частину селян проти господарів-креолів, залучили їх на свій бік.
У 1812 р. іспанці розгромили повстанців і витіснили їх разом із С. Боліваром до Нової Гранади. Тут також спалахнуло повстання, після перемоги якого утворилися незалежні від метрополії Сполучені провінції Нової Гранади. Зібравши нове велике військо, С. Болівар розпочав черговий наступ. Влітку 1813 р. він захопив більшу частину території Венесуели й відновив її незалежність. Однак у 1814 р. іспанці розгромили Венесуельську республіку, а повстанці знову відступили до Нової Гранади. У травні 1816 р. іспанські війська захопили Нову Гранаду. С. Болівар, рятуючись від переслідувань, виїхав на острів Гаїті, де зібрав загін із 300 вояків.
Із ними в грудні 1816 р. він повернувся до Венесуели. Поразки змусили С. Болівара піти на рішучі кроки. Він оголосив про скасування рабства й наділення селян землею в разі перемоги. Це привернуло до армії значну кількість добровольців. У 1816 р. розпочався новий етап війни, що завершився в 1821 р. визволенням Венесуели й Нової Гранади від іспанців.
Того ж року було ухвалено рішення об’єднати звільнені землі у федеративну республіку Велика Колумбія. Президентом країни тимчасово обрали С. Болівара. У цей самий час на півдні Латинської Америки відбувалася
визвольна війна. У 1811 р. здобув незалежність Парагвай. 9 липня 1816 р. було проголошено незалежність Сполучених провінцій Ла-Плати (із 1826 р. — Аргентина). На початку 1817 р. генерал-креол Хосе Франсіско де Сан-Мартін (1778—1850), зібравши сильну армію, здійснив надзвичайно важкий перехід через гірські пасма Анд до Чилі. Повстанці розгромили іспанські війська. 
 
###108###
 
Упродовж XVIII ст. Бразилія успішно розвивалася завдяки відкритим там покладам алмазів і золота. Її  населення збільшилося в десять разів і за кількістю зрівнялося з метрополією. У період «золотої лихоманки» 1740—1760 рр. сюди щорічно завозили 50 тис. негрів-рабів. Із бразильських копалень у 1780—1820 рр. було видобуто понад 524 тонни золота.
Розвиток Бразилії прискорився після того, як у 1808 р. внаслідок вторгнення наполеонівських військ до Португалії сюди переїхав королівський двір. Після цього торговельна монополія, обмеження та інші елементи колоніальної системи фактично було ліквідовано. У 1815 р. Бразилія здобула новий політичний статус і перетворилася з колонії на рівноправну частину Португальського королівства. 
Після від’їзду в 1821 р. до Португалії короля Жуана VI (1816—1826 рр.) правлячі кола метрополії спробували повернути Бразилію до колоніального стану. У відповідь на це в країні став швидко поширюватися рух під гаслом «Свобода або смерть!». Місцева знать, здолавши за допомогою загонів ополчення португальські гарнізони, створила бразильський уряд і примусила залишеного королем принца-регента Педру видати маніфест про незалежність країни.
7 вересня 1822 р. аристократія домоглася від принца затвердження рішення уряду про повний розрив відносин із Португалією. Цей день вважається офіційною датою проголошення незалежності країни.
Бразилія стала імперією на чолі з імператором Пед ру I. За формою державного правління це була конституційна монархія. Негри-раби не встигли підняти повстання та взяти участь у боротьбі. Через це в Бразилії упродовж наступних 66 років для третини населення країни зберігалося рабство.
Друга половина XIX — початок XX ст. характеризувалися подальшим розвитком індустріального суспільства у провідних країнах світу. За цей період промислове виробництво зросло тут майже втричі. Особливо швидко розвивалася важка промисловість. Виплавка сталі, чавуну, видобуток вугілля, виробництво машин та обладнання стали показниками могутності країни. Найбільших успіхів було досягнуто в металургії, машинобудуванні, транспорті. Разом із появою нових галузей промисловості (електротехнічної, хімічної тощо) це докорінно змінило повсякденне життя людей.
Розгортання індустріалізації, тобто створення великих підприємств, потребувало нових форм організації виробництва та значних фінансових інвестицій (вкладень із метою отримання прибутків). Для залучення капіталу для вирішення широкомасштабних економічних завдань набуло поширення акціонування. Значні фінансові ресурси, зосереджені в руках вузького кола банкірів і промисловців, зумовили посилення їхньої ролі в економічному та політичному житті суспільства. Цей вузький прошарок дістав назву фінансової олігархії.
 
###109###
 
Звістка про полонення імператора сколихнула Париж. 4 вересня 1870 р. населення вийшло на вулиці міста. Францію було проголошено республікою (Третя республіка у Франції). Влада перейшла до Тимчасового уряду національної оборони, який представляв блок опозиційних політичних сил — від монархістів до радикально налаштованих республіканців. Його очолив генерал Луї Трошю.
Прагнучи припинити війну, новий уряд запропонував Пруссії перемир’я та сподівався в подальшому домовитися  про почесний мир. У відповідь Пруссія висунула відверто загарбницькі вимоги. Республіканці, які прийшли до влади у Франції, вважали прийняття цих умов національним приниженням. Вони боялися, що на Республіку впаде тінь підозри у зраді державних інтересів, адже ще під час революції кінця XVIII ст. вона завоювала репутацію патріотичного режиму, на відміну, наприклад, від монархії Бурбонів (1814—1830 рр.), яку нав’язали французам іноземні інтервенти.
Отже, становище, у якому опинилася Франція, не залишало надій на швидке завершення війни. 16 вересня 1870 р. прусські війська з’явилися на підступах до Парижа. Місто було повністю блоковано. 27 жовтня 1870 р. французька армія, оточена в Меці, капітулювала.
Лише завдяки надзвичайним заходам так званої делегації уряду в Турі на чолі з Леоном Гамбеттою наприкінці 1870 р. вдалося сформувати нову 220-тисячну армію. Однак цього було замало, щоб урятувати країну. Залишалося закликати народ Франції до загальнонародної війни за визволення країни. Проте побоювання того, що національно-визвольна війна може перерости в громадянську, як це сталося в 1792—1793 рр., стримувало владу від таких дій. Уряд дійшов висновку, що немає іншого виходу, як укласти мир на умовах, запропонованих Пруссією. Проте зробити цей крок у тих умовах означало для уряду підписати собі смертний вирок. Тому він вдавав національну оборону, за що дістав назву «уряду національної зради».
Затягування війни поставило Париж у нелегке становище. Його гарнізон налічував майже 500 тис. озброєних людей. Це були переважно солдати Національної гвардії, чоловіки непризовного віку. Погано навчені та не дуже дисципліновані, вони навряд чи змогли б протистояти регулярним військам у чистому полі, але, захищаючи власне місто, будинки, вони були налаштовані битися хоч би з ким. Тому прусська армія не наважувалася відразу йти на штурм, а вдалася до тривалої облоги. 
325-тисячне вороже військо оточило місто й наприкінці грудня 1870 р. почало обстрілювати його з важкої артилерії. Громадян найбільше непокоїли не руйнівні обстріли та втрати, а загроза голоду й холоду взимку. У січні 1871 р. на одного жителя видавалося 300 грамів хліба на день. На дрова було порізано всі дерева паризьких бульварів. Щоправда, на «чорному ринку» можна було купити все, але ціни були доступні далеко не кожному. Неможливість підвезення сировини й вивезення готової продукції паралізувала промисловість, а разом із нею і всю ділову активність мільйонного міста. Промисловці й торговці залишилися без прибутку, а робітники та службовці — без заробітної плати. Тисячі родин існували завдяки винагороді, яку отримували за службу в Національній гвардії, — 1,5 франка на день. Жителі міста не могли оплачувати квартири, промисловці й торговці — повернути взяті позики.
Щоб відвернути загрозу масових банкрутств, уряд тимчасово заборонив вимагати виплат за борговими зобов’язаннями та за квар тири до завершення війни. Проте це не могло зупинити зростання соціальної напруженості в місті, де на тлі напівголодного існування більшості його населення особливо була помітною ситість жителів багатих кварталів.
 
###110###
 
Повстання під назвою Паризька комуна 1871 р. завершило цикл демократичних за духом виступів, які час від часу спалахували у Франції протягом XIX ст. Його керівниками були діячі, які вірили в те, що ціною героїчних зусиль можна встановити на землі царство свободи та справедливості. Вони вважали себе продовжувачами революціонерів кінця XVIII ст.
Паризька комуна — повстання населення, доведеного до відчаю голодом і злиднями внаслідок франко-прусської війни. Від попередніх революційних виступів Паризька комуна відрізнялася тим, що вона значною мірою була зумовлена суперечностями індустріального суспільства. Їй передували роки небаченого в історії Франції економічного піднесення, яке, проте, мало і зворотний бік — різке зубожіння значної кількості дрібних власників. Вони йшли працювати на заводи й фабрики, де умови праці були вкрай тяжкими, а заробітна плата — мізерною. Машинне виробництво знецінювало досвід і кваліфікацію колишніх ремісників і мануфактурних робітників. На фабриках і заводах набула поширення праця жінок і дітей, яким платили менше, ніж чоловікам.
Поштовхом до повстання стало невдоволення політикою уряду А. Тьєра. Укладення миру з Німеччиною викликало обурення парижан. У той час значна кількість демократів убачала захист від реакції та реставрації монархії в децентралізації влади. Жителі Парижа вимагали відновлення самоврядування столиці.
У ролі захисників інтересів парижан виступала Національна гвардія — найбільш організована сила міста. 24 лютого 1871 р. було утворено Республіканську федерацію Національної гвардії на чолі із Центральним комітетом. Фактично Національна гвардія стала центром опозиції уряду. Збройний виступ Національної гвардії спровокував уряд.
Після зняття блокади Парижа було припинено виплату винагород солдатам Національної гвардії. У місті, економіка якого ще не відродилася, тисячі людей залишилися без засобів до існування. Коли Національні збори скасували відстрочення з погашення заборгованості, за лічені дні до виплати було пред’явлено 150 тис. боргових зобов’язань. 
18 березня 1871 р. за наказом уряду війська здійснили спробу захопити артилерію Народної гвардії, що розміщувалася на Монмартрському пагорбі. Рух урядових військ перехопили жінки, які вранці займали черги до хлібних крамниць, і солдати відступили без бою. Проте сталося так, що генерали К. Леконт і К. Тома потрапили до рук гвардійців та були розстріляні.
Наляканий цими подіями А. Тьєр віддав наказ про евакуацію урядових установ до Версаля. Разом з урядом зі столиці виїхали представники заможних верств суспільства. Єдиною авторитетною силою в Парижі залишився Центральний комітет (ЦК) Національної гвардії, який перебрав на себе владу в столиці та призначив вибори до Паризької комуни (так за традицією у Франції називався орган самоврядування Парижа). Спроби примирити уряд і ЦК Національної гвардії успіху не мали. У виборах, що відбулися 26 березня 1871 р., узяли участь 229 тис. осіб із внесених до списку 485 тис. До Комуни обрали 86 осіб, із яких 20 відразу подали у відставку. 16 квітня 1871 р. було проведено додаткові вибори. 
 
###111###
 
Після франко-прусської війни всі німецькі землі об’єдналися в єдину Німецьку імперію, яка складалася з 22 монархій і трьох вільних міст. Згідно з імперською Конституцією 1871 р., главою держави вважався імператор. Ним міг бути лише король Пруссії. Імператор очолював збройні сили, мав право оголошувати війну, призначати канцлера (главу уряду), скликати й розпускати парламент, що складався із двох палат. Верхня палата (бундесрат), або Союзна рада, призначалася з представників усіх монархій і вільних міст (58 членів). Нижня палата (бундестаг) обиралася загальним голосуванням. Однак жінок і військовослужбовців було позбавлено виборчого права. Парламент (рейхстаг) був обмежений у правах, оскільки закони, які він приймав, мав затверджувати імператор.
На момент створення Німецької імперії в парламенті більшість належала представникам Консервативної партії, яка виражала інтереси юнкерів (прусських землевласників), великих промисловців і фінансистів. Опонентами консерваторів була Ліберальна партія, яка захищала інтереси промисловців. Обидві партії підтримували уряд. У 1881 р. утворилася Католицька партія. Вона виступала на захист католицького населення Німеччини, і тому опинилася в опозиції до уряду. В опозиції перебувала і Соціал-демократична партія, яка мала значне представництво в парламенті й виражала інтереси робітничого класу.
Канцлеру належала величезна влада. Він мав право безпосередньо звертатися як до бундесрату, так і до бундестагу з будьякими питаннями, виносити на затвердження законопроекти.
Жодні поразки на виборах не могли вплинути на канцлера, оскільки його призначення цілком залежало від імператора. Посаду канцлера політичний діяч О. фон Бісмарк робив під себе, поклавши в основу принцип управління імперією об’єднанням імператор — канцлер. Крім того, він залишив за собою посаду міністра закордонних справ Пруссії та міністра-президента Пруссії. 
Прийняття Конституції було лише першим кроком у формуванні імперських органів влади й системи управління. Цей
процес розтягнувся до 1878 р. і дістав назву ліберальної ери. 
У цей період було засновано єдині імперські органи управління, створено єдину армію (400 тис. осіб у мирний час), єдиний внутрішній ринок, єдину банківську й фінансову системи, мережу залізниць тощо.
Після об’єднання Німеччини склалися кращі умови для розвитку економіки. 
Цьому сприяли завершення промислового перевороту й утворення єдиного загальнонімецького ринку, приєднання багатих на корисні копалини районів Ельзасу та Лотарингії, велика контрибуція із Франції (5 млрд франків), нові відкриття в науці й техніці.
Незважаючи на значні успіхи в розвитку промисловості, частка Німеччини у світовому виробництві становила 13 %, тоді як Великої Британії — 32 %. Однак із кожним роком більш якісні та дешеві німецькі товари завойовували світовий ринок, і на початок ХХ ст. Німеччина випередила Англію. Наприкінці XIX ст. в Німеччині, як і в інших індустріальних державах, з’явилися монополії. У 1914 р. їх налічувалося 600. Близько 85 % фінансових капіталів контролювали вісім банків. Найвідомішими були монополії А. Круппа,  Рейнсько-Вестфальський чавуноливарний картель, Німецький союз прокатних заводів, Рейнсько-Вестфальський кам’яновугільний синдикат тощо.
 
###112###
 
У 1888 р. імператором Німеччини став Вільгельм II. Молодий монарх узявся особисто управляти країною, а для цього він прагнув усунути О. фон Бісмарка, із яким мав розбіжності в багатьох питаннях. Особливо це стосувалося зовнішньополітичного курсу й політики щодо соціалістів. Імператор вважав, що потрібно проводити більш активну зовнішню політику, не боячись застосовувати силу проти своїх конкурентів, відійти від «Союзу трьох імператорів». Вільгельм II негативно оцінював «Виключний закон проти соціалістів», і, як уже згадувалося, його довелося скасувати, а О. фон Бісмарк у 1890 р. пішов у відставку.
Після цього колоніальна експансія Німеччини посилилася.
«Ми вимагаємо для себе місця під сонцем», — заявив новий канцлер Бернхард Бюлов, підтримуючи інтереси німецьких промислових, фінансових і військових кіл. Ідеологічним підґрунтям нової «світової політики» Вільгельма ІІ стала доктрина пангерманізму, носієм якої був пангерманський союз. Доктрина стверджувала, що німці перевершують усі народи й мають панувати над ними. Пангерманісти закликали проводити політику сили щодо інших держав, створити могутню армію й флот і готуватися до війни за переділ світу.
До планів німецької експансії входило загарбання англійських і французьких колоній та прикордонних районів Франції (експансія на Захід), захоплення частини Росії — Прибалтики, України, Північного Кавказу, проникнення на Близький Схід.
Такі плани пангерманістів знайшли відгук в уряді. Армія стала головною турботою держави, а мілітаризм, тобто нарощування військової могутності, — урядовою доктриною. У 1913 р. військові витрати становили 50 % бюджету. З ініціативи міністра флоту адмірала Альфреда Тірпіца Німеччина почала створювати величезний військовий флот, який за кількістю й могутністю незабаром став другим після британського.
Наприкінці XIX ст. Велика Британія продовжувала залишатися однією з наймогутніших і найбагатших країн світу. Вона посідала провідні позиції у світовій торгівлі та вивезенні капіталу. Англійські капіталовкладення за кордоном перевищували капіталовкладення решти держав разом узятих. Англійський фунт стерлінгів був основною світовою валютою. Лондон став головним торговельним і фінансовим центром світу. Англію називали «володаркою морів».
Однак в економіці Англії почали проявлятися деякі негативні тенденції. Зростання промислового виробництва (2,1 %) було нижчим, ніж в інших країнах (у США — 4,2 %, у Німеччині — 4,1 %). Технічне обладнання на багатьох заводах застаріло, і за деякими показниками Англія відставала від США та Німеччини.
На початку XX ст. Німеччина випередила Англію за виплавкою сталі, США — за виробництвом чавуну, сталі та кам’яного вугілля. Завдяки кращій технології та вищій продуктивності праці американські й німецькі товари стали дешевшими за англійські.
У Великій Британії загалом переважало дрібне селянське господарство. Велике земельне господарство зберігалося в Ірландії. Сільське господарство не забезпечувало потреб Англії, значні обсяги продовольства й сировини доводилося завозити.
 
###113###
 
Сучасну людину щоденно оточують проблеми економічного характеру: вибір товарів і  ціни на них, дохід сім’ї та витрати на придбання всього необхідного для життя, пошук роботи й заробітна плата. Однак існують й інші економічні проблеми, наприклад спад виробництва, економічна криза, безробіття, інфляція тощо. Через кілька років вам доведеться не тільки вирішувати свої економічні проблеми та влаштовувати особисте життя, але й  брати участь у  суспільному житті. Ви будете вирішувати подальшу долю нашої Батьківщини. Тому, щоб зробити правильний вибір, який стосується вас особисто і  всієї країни загалом, вам знадобиться достатній обсяг економічних знань.
Ми хочемо допомогти вам засвоїти фундаментальні знання про економічне життя суспільства, сформувати світогляд цивілізованої людини, що визнає такі загальнолюдські цінності, як свобода діяльності й  вибору, право приватної власності, дотримання законів тощо. Ми також ставимо собі за мету розвинути у вас навички раціональної економічної поведінки споживача, найманого працівника, виробника, користувача суспільних благ.
Сподіваємося, що вивчення економіки допоможе вам опанувати деякі прийоми економічного аналізу ситуації, сприятиме засвоєнню спеціальних знань, пов’язаних із вибором майбутньої сфери діяльності та професії, підготує вас до навчання у  вищих навчальних закладах економічного, соціологічного, правового профілів.
Курс економіки в  10  класі містить два великі розділи, які розподіляються на 13 тем.
Для зручності ці теми в  підручнику об’єднані в  67  параграфів. Цей підручник допоможе вам засвоїти зміст фундаментальних понять, які властиві будь-якій економіці.
Це ресурси, продукт, виробництво, потреби, споживач, виробник, економічна ефективність, економічна система тощо. Він ознайомить вас із процесами та явищами, характерними для ринкової економіки, а саме: попитом, пропозицією, ціною, ринковими доходами, видами грошей і  ринковою інфраструктурою. Це дасть вам змогу в подальшому перейти до вивчення підприємництва та різних аспектів діяльності фірм, особливостей національної економіки й світового господарства. 
Щоб вам було легше засвоїти начальний матеріал, ми додали окремі рубрики та сподіваємося, що їхні завдання підвищать ваш інтерес до предмета й  дозволять краще орієнтуватися в  економічних питаннях. Рубрика «Пригадайте» допоможе повторити вже відомий вам матеріал, що підготує вас до сприйняття нового. У  рубриці «Навчаємося разом» ми спільно з  вами будемо розв’язувати задачі, а також оцінювати правильність тих або інших тверджень.
Так ви не тільки навчитеся успішно розв’язувати задачі з  економіки, але й  зможете розвинути свої навички й уміння економічних досліджень. Рубрика «Запитання та завдання» орієнтована на самостійну роботу та спрямує вас на найбільш важливі теоретичні й  практичні питання теми. Ви зможете взяти участь у  дискусії, висловити й  аргументувати власну точку зору.
Крім звичайних параграфів, підручник містить і практичні роботи. Вони являють собою комплекс завдань за певною темою, виконання яких дозволить опрацювати необхідні знання, уміння та навички. Практичні роботи доцільно виконувати в  окремому зошиті. Вони передбачають як самостійну роботу, так і  роботу в  групах (на розсуд учителя).
 
###114###
 
Історія розвитку економічної теорії тісно пов’язана з  розвитком людського суспільства. Як і  всі інші науки, економічна наука виникла з  практичних потреб. Життя людей упродовж віків нерозривно пов’язане з  трудовою діяльністю, а  отже, із виробництвом. Для того щоб жити, людина мусила постійно виробляти різноманітні блага. Мета діяльності людей  — створення умов і  благ для задоволення їхніх потреб протягом життя. Економіка, за визначенням давньогрецького філософа Ксенофонта, означає «керування домашнім господарством» (oikos  — будинок, господарство, nomos  — закон, правило).
У сучасному суспільстві люди мають найрізноманітніші потреби. Деякі з них, наприклад кохання й прихильність, не пов’язані з економікою. Економіка вивчає економічні потреби, тобто ті потреби, для задоволення яких необхідна свідома діяльність людей, спрямована на виробництво товарів і  послуг.
Потреби людини формуються під впливом об’єктивних умов її життя: рівня розвитку науки і  виробництва, особливостей кліматичних і  географічних умов життя, рівня культури та історичної специфіки розвитку кожного суспільства, а  також традицій і  звичаїв. Водночас специфічного забарвлення потребам надають особливості свідомості кожної окремої людини. Вони спонукають людину до діяльності.
Суспільство не здатне виробити й  спожити весь обсяг товарів і  послуг, які воно прагне отримати, але саме бажання мати певні блага обмежити неможливо, тому політика стримання потреб не є  раціональною.
Виробничі ресурси, які необхідні для виробництва товарів та послуг, рідкісні й  обмежені. Саме через обмеженість ресурсів неможливо задовольнити всі потреби суспільства.
Оскільки потреби безмежні у своєму розвитку, а блага, за допомогою яких вони можуть бути задоволені, обмежені, із давніх-давен у житті людей існує проблема вибору. Так, з огляду на масштаби потреб людей завжди доводиться вибирати, на що витратити обмежені ресурси. Проте раціональне використання ресурсів може змінити рівень обмеженості. Обмеженість ресурсів може бути відносною, тобто за деякий час можна відтворити ресурси в  певних обсягах або зменшити їх обмеженість за рахунок більшої продуктивності використання цих ресурсів.
Ми можемо визначити основні характеристики таких важливих економічних категорій, як потреби та ресурси. Потреби завжди безмежні й мають тенденцію до зростання. Виробничі ресурси завжди обмежені, тому виникає необхідність їх раціонального використання.
У кожному суспільстві на кожному етапі його розвитку виникають суперечності між безмежними потребами та обмеженими ресурсами, тому наука має знайти методи вирішення цієї проблеми. Якби економічні блага не були рідкісними, тоді не мало  б значення, раціонально чи нераціонально поєднуються ресурси, а  отже, зникла  б потреба у  вивченні економічної теорії. Економіка в широкому розумінні вивчає раціональні методи використання обмежених ресурсів із метою найповнішого задоволення потреб.
Можна визначити економіку як науку про вибір. Проблему вибору вирішують усі суб’єкти економічних відносин: домогосподарства, фірми, держава. Домашні господарства в  ринковій економіці  — це окремі особи або родини, що як власники ресурсів продають фірмам виробничі ресурси (природні, капітальні, трудові), а  як споживачі  — купують у  фірм товари й  послуги. Кінцевою метою домашніх господарств є  найбільш повне задоволення всіх своїх потреб. У  ринковій економіці це можливо тільки за рахунок грошових доходів споживачів (заробітна плата, рента, підприємницькій дохід, дивіденди тощо).
 
###115###
 
Уся система економічних відносин обумовлена відносинами власності. Відносини власності та економічні відносини між домогосподарствами, фірмами та державою регулюються економічними законами. Економічні закони, як і  закони природи, мають об’єктивний характер, тобто діють незалежно від волі й  свідомості людей. Проте, на відміну від законів природи, вони діють саме в  процесі економічної діяльності людини. Економічні закони виражають постійні, причинно-наслідкові, взаємозалежні зв’язки між економічними явищами.
Усі виняткові випадки не аналізуються. Конкретне явище може, навпаки, характеризувати винятковість, якусь залежність, що характерна саме для цього місця події, або часу. Наприклад, закон попиту виявляє обернену залежність між ціною товару та кількістю покупок. Однак може спостерігатися таке явище, коли при зростанні цін на цукор кількість покупок теж зростає (у період консервації).
Отже, вивчення предмета економіки, тобто вивчення механізму дії економічних законів, допоможе нам приймати ефективні, раціональні рішення в  нашому практичному житті як споживачів, виробників, громадян.
Раціональний вибір передбачає такий алгоритм дій: постановка проблеми; виявлення альтернатив; визначення критеріїв; оцінювання альтернатив; ухвалення рішення та визначення альтернативної вартості цього рішення.
1. Постановка проблеми. Проблему, яку нам потрібно вирішити, необхідно конкретизувати, виділивши основні обмежувальні умови. Наприклад, який холодильник придбати за умови конкретного обмеженого сімейного бюджету; що можна виробляти з деревини в умовах малого підприємства; як органам шкільного самоврядування організувати святкування Дня економіста. 
2. Виявлення альтернатив. Альтернативи  — це всі можливі варіанти рішення поставленої проблеми. Чим більше варіантів ми зможемо визначити, тим більше ймовірність вибрати з  них найбільш раціональний.
3. Визначення критеріїв. Критерій — це оцінковий показник, що визначає повноту реалізації поставленої проблеми. Кожну проблему оцінюють за своїми критеріями. Можна виділити критерії, які використовуються найчастіше: матеріальні (грошові) витрати; витрати часу; користь для здоров’я; естетичне задоволення.
4. Оцінка альтернатив. Оцінюємо кожну альтернативу за кожним критерієм. Оцінка може здійснюватися за принципом «+», «–» або за бальною шкалою. Діапазон балів може бути різним (найчастіше це десятибальна шкала цінностей). Кожну альтернативу ми оцінюємо за всіма критеріями, розглядаючи повноту реалізації. Одна й  та сама альтернатива за різними критеріями може мати однакові оцінки. Оцінюються вигоди для суб’єкта, який приймає рішення. Усі кроки раціонального вибору можна подати у  вигляді «ґратки прийняття рішення».
5. Ухвалення рішення (вибір) і  визначення альтернативної вартості вибору. За сумою балів визначаємо вибір: альтернатива, що приносить найбільшу вигоду. 
 
###116###
 
У процесі становлення та розвитку виробництва й обміну розвивалася й економічна наука. Спочатку економічна думка не виділялася як окрема форма мислення. Вона була пов’язана з філософськими, математичними дослідженнями, із правовими та релігійними поглядами. Джерелами економічних надбань вважають і  папіруси Стародавнього Єгипту, і  закони царя Вавилонії Хаммурапі. Ґрунтовні економічні настанови містить Біблія.
Перші економічні школи. Становлення економічної теорії як самостійної науки відбувалося на початку XVII  ст., тоді з’явилася і  її назва  — політична економія. У  ній поєдналися два грецькі слова: роlitікоs — державний, суспільний та oikonomia  — управління господарством. Це поняття вперше застосував французький економіст Антуан де Монкретьєн у  1615  р. 
Провідним напрямком економічної думки XVI—XVII  ст. став меркантилізм (від італ. mеrсаnte — торговець). Відомими представниками були А. де Монкретьєн, Т. Ман, Ж. Кольбер. Основу багатства кожної нації вони вбачали не в примноженні натуральних продуктів, а  в  нагромадженні грошей (монет із золота й  срібла). Джерелом такого нагромадження, на їхню думку, мав бути прибуток, що виникає в  торгівлі. Держава має активно втручатися в  економіку, провадити політику протекціонізму, що передбачає: встановлення високого ввізного мита на товари; запровадження заохочувальних премій на вітчизняні товари, які вивозять до  інших країн; сприяння розвитку промисловості, продукція якої призначена для зовнішньої торгівлі.
Далі погляди меркантилістів поступилися місцем економічному вченню фізіократів. Саме поняття «фізіократи» (від грец. fisіоs  — природа, krаtоs  — сила, влада; дослівно — «влада природи») належить засновнику цієї школи, відомому французькому економісту Франсуа Кене. У центр своєї економічної теорії фізіократи поставили землеробство, сільськогосподарське виробництво як джерело суспільного багатства. Перенесення питання про створення додаткового продукту зі сфери обігу у  сферу матеріального виробництва є  заслугою саме фізіократів. Однак при цьому вони вважали промисловість «безплідною» галуззю. 
Значний внесок в  економічну теорію зробили представники англійської класичної школи, яка виникла і  розвинулася в  XVII—XVIII  ст. Її засновниками були Вільям Петті, Адам Сміт і  Давид Рікардо. Крилатим став вираз В. Петті «Праця  — батько багатства, земля — його мати». Він є одним із засновників статистики.
Найбільший внесок у розвиток політичної економії зробив А. Сміт, автор праці «Дослідження про природу і причини багатства народів» (1776  р.). Він вважав, що головним стимулом економічної активності людини є  приватний інтерес. Індивідуум, прагнучи примножити власний капітал, не дбає про суспільні інтереси, намагаючись задовольнити власний приватний інтерес. Однак приватний інтерес автоматично стає суспільним. Через це, маючи свої власні інтереси, підприємець часто дієвіше реалізує інтереси суспільства, ніж тоді, коли свідомо намагається зробити це. Цей ефект А.  Сміт називав «невидимою рукою ринку». Він відстоював принцип вільної конкуренції, вважаючи, що тільки за умови вільного руху капіталу, товару, грошей і  робочої сили ресурси суспільства можуть бути використані оптимально. 
 
###117###
 
У другій половині XIX ст. виникла одна з найвагоміших течій в  економічній науці  — маржиналізм. Основні теоретичні положення граничного аналізу були представлені в  працях французького економіста А. Курно, німецьких вчених Й. фон Тюнена та Г.  Госсена, англійського економіста В. Джевонса, швейцарського економіста Л.  Вальраса та професорів Віденського університету К. Менгера, Е. фон Бем-Баверка і Ф. фон Візера. Австрійські економісти вважали, що кожна людина суб’єктивно (особисто) визначає цінність благ, виходячи зі ступеня бажаності для себе речей, які споживає. Причому об’єктивна цінність, а отже, і  ринкова ціна будь-якого блага, на їхню думку, залежить тільки від важливості задоволення потреб і  міри насичення ними. Вона визначається також кількістю предметів споживання. Люди не вважають цінними для себе речі, які існують у  нібито безмежній кількості (наприклад повітря, вода), і приписують їм закономірне зменшення цінності.
На межі XIX—XX ст. під впливом значних соціально-економічних і науково-технічних перетворень англійський економіст Альфред Маршалл започаткував неокласичний напрямок в  економічній теорії. Предметом економічної теорії неокласики проголосили «чисту економіку», яка не залежить від суспільної форми її організації. Об’єктом вивчення стала так звана «економічна людина». Ця людина, незважаючи на те, у  якій ролі вона виступає (споживача, підприємця або продавця робочої сили), завжди намагається максимізувати свій дохід (або корисність) та мінімізувати витрати (або зусилля) для його отримання. До видатних вчених першої половини XX  ст. належить також австрійський економіст Йозеф Шумпетер, який назвав підприємця основною пружиною руху економіки.
Справжню революцію в  економічній теорії здійснила публікація видатного англійського економіста та державного діяча Джона Мейнарда Кейнса «Загальна теорія зайнятості, відсотка і  грошей» (1936  р.). Кейнсіанство ґрунтується на таких принципах: провідна роль у  регулюванні національного господарства має належати державі; для забезпечення повної зайнятості працівників потрібен ефективний попит, що зумовлює піднесення виробництва та добробут нації. Для цього держава має збільшувати обсяги інвестицій (нових капітальних вкладень) і  свої витрати на інші економічні та соціальні цілі.
Однак глибока світова економічна криза 1973—1975 рр. переконливо продемонструвала, що заміна ринкового саморегулювання макроекономіки державним управлінням не здатна позбавити суспільство кризових явищ, безробіття та інфляції. Тому не дивно, що проти кейнсіанства виступили неоконсерватори, які намагалися відстояти принцип невтручання держави в  економіку. Було запропоновано скоротити податки до раціонального рівня, відновити свободу приватного підприємництва та ринкову конкуренцію. На їхню думку, підприємці самі здатні передбачити економічні процеси й  приймати оптимальні рішення, а державні органи мають зосередитися на довгостроковій економічній політиці. 
 
###118###
 
Найвідомішим представником неоконсерваторів у  США є  Мілтон Фрідмен. Основні його дослідження здійснені в  галузі теорії та практики грошового обігу. Він є  визнаним лідером монетаристського напрямку в економічній теорії, який відводить грошам вирішальну роль в  економіці. Щодо сутності ринкової системи М. Фрідмен стверджував, що в  реальному житті «чистих» систем не буває. Однак ринкову систему він вважав життєздатнішою за командну і передусім тому, що вільний обмін, на якому вона заснована, здійснюється тільки тоді, коли він вигідний обом сторонам. «Нервовою системою» ринкової економіки він називав механізм цін, виділяючи три їхні функції: інформаційну, стимулюючу та розподільну. 
Вагомий внесок у  наукове обґрунтування мішаного типу макрорегулятора зробив відомий американський економіст Пол Ентоні Самуельсон. Він дослідив широке коло сучасних економічних проблем, починаючи від сутності економічної теорії, проблем організації економіки, цінового механізму в змішаній економіці, економічної ролі держави, інфляції, організації бізнесу й доходів, податкової політики, суспільних і  приватних потреб тощо.
За сучасних умов провідними напрямками економічної думки в  розвинених країнах світу є  неокласична теорія (теорія пропозиції) та інституціоналізм. Інститути розглядають як сукупність правил, норм, стимулюючих чинників, що регламентують економічну поведінку суб’єктів в  економіці. У  цьому напрямку важливими є  теорії конфліктів та контрактів. За розробку різних напрямків інституціоналізму Р. Коуз (1991 р.), Д. Норт та Р. Фогель (1993 р.), Р.  Ауман та Т.  Шелінг (2005  р.), О.  Гарт (2016  р.) отримали Нобелівську премію. 
Для України дуже важливим є  розвиток інститутів власності, конкуренції, управління та праці. Історія зародження та становлення економічної думки в  Україні бере початок із часів ранньофеодальних відносин на території Русі. У збірнику законів і норм того періоду, що має назву «Руська правда», відображені відносини земельної власності, товарно-грошові відносини, зародження комерційного і грошового кредиту, функції грошей, поглиблення суспільного поділу праці. Цікаві історичні та господарські відомості про податки, данину, торгові збори містилися в суспільно-літературному документі часів Русі «Повість минулих літ».
У XVI—XVIII  ст. виразниками розвитку національної культури та соціально-економічних ідей були братства, Києво-Могилянська колегія (згодом академія). У  цю епоху помітний внесок у розвиток економічних поглядів зробив відомий український публіцист і  мислитель Іван Вишенський. Значним доробком у розвитку економічної теорії на українських землях стали погляди та діяльність Б. Хмельницького. Гетьманські універсали були своєрідними законодавчими актами, якими охоронялися зміни відносин власності. Скасування зайвих податків, поборів та повинностей, звільнення від сплати ренти, наділення землею жителів міст, ремісників, торговців сприяло розвитку підприємництва, ринкової ініціативи. Заслуговує на увагу вміння гетьмана застосовувати на практиці теорію пізнього меркантилізму, коли були встановлені експортні та імпортні мита в  розмірі 2 % вартості товару, що істотно поповнювало козацьку скарбницю. 
 
###119###
 
Будь-яка наука вивчає предмет свого дослідження за допомогою комплексу методів (інструментів аналізу). Слово «метод» у перекладі з грецької мови означає «шлях пізнання». Усі науки мають як загальні шляхи пізнання, так і  специфічні. До загальних методів належать: метод діалектики, метод аналізу та синтезу, метод індукції та дедукції. 
До специфічних економічних методів можна віднести: метод наукової абстракції, метод поєднання історичного та логічного, метод поєднання позитивного та нормативного аналізу, метод економіко-математичного моделювання, статистичний аналіз.
Метод діалектики. Діалектика  — це наука про загальні методи розвитку природи, суспільства та мислення. Будь-яке явище, у  тому числі й  економічне, розвивається від простої форми до складної через боротьбу протилежностей; кількісні зміни при цьому переходять у  нову якість; розвиток кожного явища відбувається по спіралі, на кожному етапі розвитку залишаються позитивні характеристики попередніх етапів та додаються нові риси. 
За цими принципами розвивається економічний устрій будь-якої країни в  історичному аспекті, формується раціональна поведінка споживачів і  виробників.
Метод аналізу та синтезу. Вивчення явища за його складовими частинами  — це метод аналізу. Узагальнення й  систематизація окремих фактів, явищ, проявів, з’ясування властивостей предмета — метод синтезу. Ми сформулювали предмет вивчення економіки. Тепер ми будемо аналізувати: тобто поділимо досліджуваний об’єкт на окремі елементи та будемо вивчати склад виробничих ресурсів, структуру економічних благ, умови виробництва. Це нам надасть змогу узагальнити наші знання й  синтезувати висновки щодо раціональних методів використання виробничих ресурсів (наприклад за допомогою моделі кривої виробничих можливостей).
Метод індукції та дедукції. Метод індукції ґрунтується на аналізі явища від особливих його характеристик до загальних. Тобто загальний висновок можна зробити на основі вивчення та співвідношення специфічних параметрів; це теоретичні висновки на основі фактичного матеріалу. Метод дедукції як метод аналізу передбачає, що кожне конкретне положення можна логічно вивести із загальних законів розвитку суцільного явища. Основні положення економічної гіпотези переносяться на конкретні дії.
Метод наукової абстракції  — це виділення найбільш істотних властивостей досліджуваного предмета та  абстрагування (відкидання) другорядного. Цей метод більш специфічний для економічного аналізу. Саме наукова абстракція лежить в  основі економічних законів, які виражають постійні причинно-наслідкові зв’язки.
Метод поєднання історичного та логічного. Людина є  соціальною істотою, її дії підпорядковані законам і звичаям того суспільства, до якого вона належить. Історія знає чимало фактів, коли своєрідність способу життя, культурно-психологічні чи релігійні та інші звичаї зумовлювали появу або зникнення певних видів господарської діяльності. Економіка вивчає історичний розвиток країн, їхні національні особливості, але на основі цих історичних процесів методом наукової абстракції логічно виводять закономірності розвитку економічних процесів. 
 
###120###
 
Уявіть, що ви відвідуєте Сорочинський ярмарок. Скільки тут товарів українського виробництва! Навіть можна подивитися на процес виробництва традиційних українських товарів. Ось і  опішнянські майстри гончарного виробництва. Як ви вважаєте, що необхідно їм для виробництва глиняних глечиків, кухлів, тарілок? По-перше, сировина, тобто те, із чого виробляють. Це глина, вода, фарби, лаки. Чи однорідні за ознаками ці види сировини? Воду і  глину ми взяли в  природи. Може, це зовсім і  не економічні поняття? Ми вже знаємо, що основна характеристика ресурсів  — це обмеженість. Природні неекономічні блага необмежені. Якщо людина потрапила в  тайгу, то її потреби стосовно кедрових горіхів можуть бути реалізовані повністю якоюсь часткою цього блага. За  таких умов кедрові горіхи безмежні й  тому ми їх вважаємо неекономічним благом.
Проте згодом ця людина вирішила організувати виробництво кедрової олії. Стосовно потреб виробництва кедрові горіхи стають обмеженим виробничим ресурсом. Аналогічний приклад із лікарськими рослинами, грибами, лісовими ягодами.
Природні ресурси  — це економічні блага. Тобто до тих пір, поки їх ніхто не видобуває, поки людина не знає про їх існування, вони ресурсами не вважаються. Тому можна стверджувати, що наукові розробки, дослідження «збільшують» кількість природних ресурсів. Природні речовини перетворюються на природні ресурси, коли їх використовують у  процесі виробництва товарів та послуг. Залізна руда перетворюється на природний ресурс у  процесі виробництва заліза. Ліс  — коли дерева спилюють для подальшого виробництва з  них будівельних матеріалів або паперу. Рослини переробляють у  процесі виробництва миючих засобів, кремів, ліків. Глина стає природним виробничим ресурсом, коли її добувають у  кар’єрі, доправляють майстрам для виробництва глиняного посуду. В  економічній науці природними ресурсами вважають лише те, що людина вперше бере в  природи,
вилучає з  неї.
Зовсім інші ознаки мають фарби, лаки, які майстри використовують для покриття та фарбування посуду. Це сировина, яка використовується як ресурс для виробництва, але ця сировина є вже готовим товаром попереднього процесу виробництва. Вони придбані для певного виробництва (виробництва глиняного посуду), щоб із них виготовити інше благо. Отже, усе те, що вже було опосередковано людською працею раніше, зазнало впливу людської праці й стало результатом попереднього процесу виробництва, в економічній науці називають проміжним продуктом. Це товари, які є  напівфабрикатами й  сировиною для виготовлення інших благ. Якщо на ярмарку ми хочемо покуштувати українських вареників, то побачимо, що для їх виробництва необхідно багато саме проміжних продуктів, тобто попередньо закуплених товарів, які використовуються як сировина: борошно, олія, сметана, картопля, гриби, сир, вишні для начинки. Більшість сучасних виробництв використовує як сировину не природні ресурси, а  вже проміжні товари. Сучасна спеціалізація не дозволяє виробникам самим із природних ресурсів виробляти сировину, вони її купують як товар в  інших виробників. До того  ж обмеженість природних ресурсів зумовлює пошук замінників природної сировини. Гончарна майстерня, як і будь-яке інше підприємство, використовує і такий ресурс, як земля, на якій це підприємство розміщене.
 
###121###
 
Трудові ресурси (праця) — це здатність людини до продуктивної осмисленої праці, основними складовими якої є  здоров’я, розумові та фізичні здібності й  професійні навички.
Щоб оцінити рівень розвитку трудових ресурсів у країні, важливо знати кількість працездатного населення, рівень його підготовленості та кваліфікації. Тому кожна держававдається до заходів щодо розвитку професійних навичок, а також підвищення рівня освіти, загальної та  технічної культури людей.
Сучасне високотехнологічне виробництво потребує висококваліфікованих та освічених фахівців. Некваліфікована, важка фізична праця  — це вже здебільшого з  практики минулого розвитку економіки. Сьогодні в  розвинених країнах світу молодь має можливість здобувати як середню, так і  вищу освіту.
Трудові ресурси — це здібності людини, її кваліфікація та професійні навички, які вона застосовує в  самому процесі виготовлення благ. Проте нині найважливішими для процесу виробництва стають здібності й  талант людини, пов’язані з  організацією та управлінням самого виробництва. Тому в економічній науці вирізняють такий різновид ресурсів, як підприємницькі здібності.
Підприємницькі здібності  — це організаційні та управлінські здібності й  навички людини щодо поєднання виробничих ресурсів у  процесі виробництва товарів і  послуг, що базується на економічній відповідальності підприємця. Людей, які об’єднують ресурси з  метою вироблення благ для суспільства та отримання прибутку, називають підприємцями. Підприємці несуть економічну відповідальність перед суспільством за раціональне використання ресурсів. Тобто вони намагаються не лише добре організувати виробництво, а й підвищувати його ефективність, оскільки тільки за таких умов можливо отримати максимальний прибуток.
У суспільстві поширені різні думки й  судження щодо того, хто  ж такий підприємець. Проте всі одностайні в тому, що підприємці — це люди, які вміють знаходити нові шляхи або можливості вироблення благ, запроваджувати нові ідеї, процеси або технології. Завдяки підприємцям на ринку з’являються нові товари й  послуги. Саме підприємці мобілізували ресурси та спромоглися запропонувати нові товари ринку споживачів, чудово розуміючи, що в  разі, якщо їхнє рішення правильне, на них очікує величезний прибуток, якщо ж воно хибне — вони зазнають серйозних збитків. Уміння ризикувати — характерна риса підприємця. У наш час підприємець не просто відкриває нові ресурси, як, наприклад, родовища нафти, природного газу або рідкісних мінералів. Нині підприємці відкривають додаткові можливості по-новому використати вже наявні ресурси, наприклад відходи виробництва або відновлювані джерела енергії. Новаторство  — це важлива, хоча й  не основна риса підприємця, яка відрізняє його від трудового ресурсу. Основна риса  — це економічний ризик своїми власними ресурсами.
Підприємництво побудовано на праві володіння виробничими ресурсами. За міжнародним досвідом до п’яти найважливіших рис підприємницьких здібностей соціологи відносять: самовпевненість; уміння ризикувати; рішучість і  сміливість; уміння знаходити нестандартні рішення; уміння оцінювати перспективність нових
ідей. 
 
###122###
 
Виробництво — це цілеспрямована діяльність людей, результатом якої є  створення матеріальних і  нематеріальних благ, що задовольняють людські потреби. У  цьому процесі взаємодіють основні виробничі ресурси  — праця, капітал, земля, підприємницькі здібності. Поняття «виробництво» знаходить свій
прояв у  словосполученні «суспільне виробництво». Процес виробництва здійснюється не ізольованими суб’єктами господарювання, а  в суспільстві, у  системі суспільного поділу праці. Навіть окремий ремісник чи фермер, вважаючи, що він діє цілком незалежно, насправді пов’язаний тисячами господарських ланцюжків з  іншими виробниками. Суспільне виробництво передбачає використання особистих і  речових факторів виробництва. Особистий фактор виробництва становлять люди, зайняті суспільно корисною працею у  сферах матеріального і  нематеріального виробництва. Особистий фактор включає підприємницький потенціал, а  також виробничий, інженерно-технічний, науковий потенціал трудових ресурсів.
Розвиток суспільного виробництва завжди починається з  удосконалення працівників, які потім сприяють розвитку виробничого процесу за рахунок нових винаходів. Речовий фактор виробництва — це засоби виробництва: предмети і  засоби праці. Предмети праці  — це всі об’єкти, на які спрямована праця людини, тобто те, із чого виробляють товари: природна сировина та проміжні товари (штучна сировина, напівфабрикати, матеріали). Засоби праці  — засоби, за допомогою яких людина впливає на предмети праці. До них відносять: знаряддя праці (машини, верстати, інструменти); «безмашинну» техніку (хімічний та електричний процеси);
судинну систему виробництва (трубопроводи, цистерни та інше обладнання); матеріальні умови праці (виробничі будови, споруди, шляхи). Із технічного боку характер взаємодії факторів виробництва виражається через технічну будову виробництва, яку визначають за кількістю машин, потужністю двигунів, обсягом сировини й  матеріалів, що припадають на одного працівника.
З економічного боку характер поєднання факторів виробництва обумовлено формою власності на засоби виробництва.
Структура виробництва. Суспільне виробництво може бути структуроване по-різному.
• Відносно форми суспільного виробництва виділяють натуральне і товарне виробництво. Історично першою формою суспільного виробництва було натуральне виробництво, у  якому виготовлені продукти праці використовуються для задоволення власних потреб безпосередньо виробником, тобто для внутрішньогосподарського споживання. Товарне виробництво характеризується тим, що продукт праці виробляється економічно відособленими виробниками не для власного споживання, а  для суспільних потреб, обумовлених ринком через купівлю-продаж. За таких умов продукти праці стають товаром.
За сучасних умов основною формою суспільного виробництва є товарне виробництво з  елементами натурального (наприклад, виробництво на садово-городних ділянках, виробництво молочних продуктів, яєць, вирощування кролів у домогосподарствах). 
 
###123###
 
Матеріальне виробництво охоплює ті підприємства, що виробляють матеріальні блага (промисловість, сільське господарство, будівництво), а  також ті, що виробляють матеріальні послуги (транспорт, торгівля, комунальне господарство, побутове обслуговування, ремонт і  пошиття одягу, прання, хімічне чищення та ін.). За кінцевим призначенням продукту матеріальне виробництво поділяють на два підрозділи: перший охоплює галузі, що виробляють засоби виробництва, а  другий  — галузі, що випускають предмети споживання.
Нематеріальне виробництво охоплює підприємства, у  яких створюють нематеріальні блага (духовні та інші цінності), а також надають нематеріальні послуги (охорона здоров’я, освіта, наукове консультування тощо).
Виробництво матеріальних і нематеріальних послуг складає сферу послуг.
Існує поділ виробництва на первинне, вторинне, третинне та четвертинне. Такий підхід не означає, що якійсь сфері надають переваги. Він лише підкреслює характер зв’язку між сферами. Наведена класифікація свідчить про те, що одні види виробничої діяльності є  похідними від інших. 
Первинне виробництво ґрунтується на безпосередньому привласненні того, що дає людині природа. До первинного виробництва належать сільське господарство (землеробство та тваринництво), гірничодобувна промисловість, золотодобувні виробництва, лісництво, рибальство.
Вторинне виробництво ґрунтується на первинному і  є похідним від нього. Воно охоплює обробну промисловість, що створює засоби виробництва та продукти споживання, а  також будівництво. 
Третинне виробництво, що є похідним від первинного та вторинного,  — це створення різноманітних послуг. Останні поділяються на такі, що обслуговують виробництво, та на споживчі послуги.
Інформація й знання утворюють четвертинний сектор економіки. Четвертинний сектор домінує в  економіці постіндустріального суспільства. Капітал і  праця  — основа індустріального суспільства  — поступаються місцем інформації  — основі постіндустріального (інформаційного) суспільства. В  інформаційному суспільстві провідне місце посідає індустрія інформації та знань. До неї відносять такі елементи: 1) освіту  — найбільшу галузь сучасної індустрії знань, яка об’єднує не тільки освітні заклади, а  й самоосвіту, армію, церкву тощо; 2) систему науково-дослідних і  конструкторських робіт; 3) засоби інформації та комунікації: пресу, друкарні, видавництва, телебачення, радіо, кіно, театр, поштовий, телефонний та мобільний зв’язок, мережу Інтернет тощо; 4)  інформаційні машини й  механізми: комп’ютери, друкарські машини, сигнальні та контрольні системи; 5)  різноманітні консультаційні служби, звітність, обробку й  передавання знань.
Сукупність галузей, що обслуговують виробництво, становить виробничу інфраструктуру. Це транспорт, зв’язок, торгівля, фінансово-кредитна сфера, інформація, реклама, лізинг, консультації з  управління. Послуги виробничого характеру надають, наприклад, оптовий та роздрібний торговець, банкір, страховий та рекламний агент, брокер, водій, зв’язківець.
Соціальна інфраструктура охоплює ті галузі, які безпосередньо впливають на стан і  розвиток окремих людей, надаючи їм нематеріальні форми багатства, і  задовольняють соціальні потреби. Соціальна інфраструктура складається з таких підкомплексів: соціально-культурного; оздоровчого; матеріально-побутового.
 
###124###
 
Важливою складовою, що істотно впливає на сталість розвитку економіки та вважається однією з найхарактерніших
визначальних ознак цивілізації, є  технологічний уклад. Поняття «уклад» означає встановлення певного порядку чого-небудь. Технологічний уклад характеризується єдиним технічним рівнем складових його виробництв, пов’язаних вертикальними та горизонтальними потоками якісно однорідних ресурсів, які спираються на загальні ресурси кваліфікованої робочої сили, загальний науково-технічний потенціал і певні технології. Питання про технологічні уклади тісно пов’язане з  теоріями «довгих хвиль». Фундаментальний внесок у створення зазначених теорій зробив Микола Кондратьєв. Він стверджував, що науково-технічна революція розвивається хвилеподібно і  кожний цикл триває приблизно 45—60  років. Протягом останніх століть в історії технологічної еволюції змінили одна одну п’ять хвиль і  склалося п’ять технологічних укладів.
Перша хвиля (1770—1830  рр.) сформувала уклад, який ґрунтується на нових технологіях у  текстильній промисловості та використанні енергії води. Цей період відзначається широким застосуванням парових двигунів і  розвитком машинобудування.
Друга хвиля (1830—1880 рр.) позначилася механізацією виробництва майже всіх видів продукції, створенням мережі залізниць та морських шляхів. Економічними символами цього періоду були вугілля й  транспортна інфраструктура.
Третя хвиля (1880—1930  рр.) базувалася на використанні в промисловому виробництві електроенергії, розвитку важкого машинобудування та електротехнічної промисловості на основі сталевого прокату, нових відкриттів у  галузі хімії, становленні хімічної промисловості. Починає розвиватися виробництво автомобілів та літаків, кольорових металів, алюмінію, пластмас, товарів тривалого користування. З’являються величезні фірми, картелі та трести. Великі компанії поглинають дрібні, відбувається концентрація банківського та фінансового капіталів.
Четверта хвиля (1930—1980  рр.) характеризується становленням укладу, який базується на подальшому розвитку енергетики з  використанням нафти, нафтопродуктів та природного газу, а  також засобів зв’язку, нових синтетичних матеріалів. Це ера масового виробництва автомобілів, тракторів, літаків, різних видів озброєнь, товарів тривалого користування, будівництва швидкісних автомагістралей, аеропортів. З’являються та набувають швидкого поширення комп’ютери й  програмні продукти для них. Атом спочатку використовується у  воєнних, а  згодом і  в  мирних цілях. На ринку утворюються транснаціональні корпорації.
П’ята хвиля, що розпочалася в  середині 1980-х рр., спирається на досягнення в  галузі мікроелектроніки, інформатики, біотехнології, генної інженерії, освоєнні нових видів енергії, космічного простору, супутникового зв’язку тощо. Відбувається перехід від розрізнених фірм або навіть транснаціональних корпорацій до єдиної мережі компаній, що з’єднані електронними засобами зв’язку, тісно взаємодіють у  галузях технології, контролю якості продукції, планування інвестицій. 
 
###125###
 
Ми вже з’ясували, що виробництво — це процес поєднання виробничих ресурсів із метою створення економічних благ (товарів і  послуг). Тобто продуктом виробництва (праці) є  економічне благо.
Економічне благо характеризується трьома ознаками.
1. Економічне благо завжди обмежене. Обмеженість  — це дуже важливе поняття. Воно визначається не кількістю блага, а  співвідношенням наявності блага й  потребою в ньому. Обмеженість — недостатність із погляду бажання мати це благо. Те саме благо в  різних умовах може бути економічним і  неекономічним (вільним). Пісок у  пустелі  — це неекономічне (вільне) благо; пісок у кар’єрі — необхідне благо для будівництва, тобто обмежене, а отже, економічне благо.
2. Економічні блага відрізняються від неекономічних тим, що вони є  результатом свідомої діяльності людей, орієнтованої на виробництво певних благ для задоволення певних потреб.
3. Благо має розподілятися через суспільний обмін, і  його може отримати або той, хто готовий заплатити його ціну, або той, за кого погодилося заплатити суспільство. 
Зверніть увагу саме на суспільний обмін. Якщо продукт праці не пройшов етап ринкового кругообігу, то цей продукт не може бути враховано економікою, тому це неекономічне благо. Якщо ваша бабуся зв’язала светр і  подарувала комусь (або продала й  при цьому не є  приватним підприємцем), то цей светр не є економічним благом. Економіка враховує товари й  послуги тільки через ринковий оподаткований продаж. Класифікація економічних благ відбувається за кількома критеріями. По-перше, усі товари й  послуги можна розділити за ознакою споживання. Якщо вони споживаються в процесі задоволення потреб людей, то це прямі (споживчі) блага. Споживчими благами можна задовольняти і  особисті, і  групові потреби; і  фізіологічні, і  соціальні потреби; і  за власні гроші, і  за рахунок державного бюджету. Прикладами споживчих благ є одяг, житло, побутові товари, товари особистої гігієни, циркова й театральна вистава, транспортні перевезення. Прямі блага споживаються таким економічним суб’єктом, як домашнє господарство. Прямі блага можна назвати благами для сучасності, оскільки вони задовольняють потреби в процесі поточного споживання. Якщо ж товари й  послуги споживаються в  процесі виробництва інших товарів і  послуг, то це непрямі (інвестиційні, виробничі) блага. Інвестиційні товари  — це те, що купує фірма для виробничої діяльності: верстати, устаткування, транспорт, сировину, тобто речовий фактор виробництва. Фірма споживає й  виробничі послуги: юридичні, рекламні, аудиторські. Тобто споживачем інвестиційних благ виступає такий ринковий суб’єкт, як фірма. Інвестиційні блага називають благами для майбутнього, тому що засоби виробництва, технології, наукові розробки забезпечують зростання виробничих можливостей, що гарантує вищий рівень споживання в  майбутньому. 
 
###126###
 
У процесі суспільного виробництва створюється суспільний продукт, який проходить стадії (фази): виробництво, розподіл, обмін та споживання. Вони між собою взаємопов’язані, хоча кожна з  них відносно відокремлена й  має певні особливості. 
Насамперед тісно пов’язані виробництво та споживання. Споживання  — використання продукту виробництва (товарів і  послуг). 
Сам процес виробництва  — це споживання засобів виробництва та трудових ресурсів (виробниче споживання). Особисте споживання визначає мету виробництва та його структуру. Кінцевою метою суспільного виробництва є  створення продукції для задоволення потреб усіх членів суспільства. У  процесі задоволення потреб виникає необхідність у таких самих або нових благах. Зростання потреб стимулює розвиток виробництва. Перш ніж увійти у фазу споживання, продукт має пройти стадії розподілу й  обміну.
У процесі розподілу встановлюється частка певного суб’єкта (домогосподарства, фірми, держави) в  отриманні суспільного продукту. Сутність розподілу визначається відносинами власності: у  різних економічних укладах діють різні механізми й форми розподілу. Розподіл впливає на виробництво та споживання: стимулює зростання ефективності виробництва чи, навпаки, гальмує його залежно від ступеня прогресивності форми розподілу; формує структуру попиту населення і  визначає черговість задоволення потреб. Насамперед існує об’єктивна необхідність розподілу суспільного продукту на дві частини, одна з  яких надходить в  індивідуальне споживання, а інша використовується для забезпечення безперервності виробництва, його вдосконалювання й рішення загальнонаціональних завдань. Ця частина, у  свою чергу, розподіляється на: фонд відшкодування спожитих засобів виробництва; фонд на розширення виробництва; резервний чи страховий фонд; витрати управління; витрати на суспільні та квазісуспільні блага (школи, лікарні тощо); фонд утримання непрацездатних.
Розглядають розподіл засобів виробництва між галузями, регіонами та безпосередньо виробниками; розподіл трудових ресурсів за принципами попиту та пропозиції конкретних професій; розподіл предметів споживання відповідно до доходів споживачів. Розподіл  — це економічний процес формування індивідуальних доходів населення. Розподіл доходів у ринковій економіці існує як функціональний розподіл за факторами виробництва. Факторні доходи (заробітна плата, рентний, відсотковий, підприємницький дохід) формуються в  процесі первинного розподілу. Перерозподіл доходів держава здійснює через механізм оподаткування та витрат державного бюджету. Особистий дохід кожної людини поділяється на дві частини: споживання і  заощадження. 
Обмін  — це рух товарів та послуг від виробників до споживачів. Він може проводитися за допомогою бартеру або опосередковано  — через гроші. У  сучасній ринковій економіці обмін відбувається за участю грошей. Фаза обміну передбачає обмін діяльністю та здібностями, засобами виробництва й предметами споживання. Необхідність і можливість обміну зумовлена суспільним поділом праці та спеціалізацією. Виділяють три історичні форми суспільного поділу праці: відокремлення скотарства від землеробства; відокремлення ремесла від сільського господарства; виділення торгівлі. На основі цих форм розширюється господарський поділ праці (галузь); професійний поділ праці; технічний поділ праці (спеціалізація з  виготовлення продукту за окремими операціями), що робить обмін об’єктивно необхідним. 
 
###127###
 
Часто раціональна потреба може перетворитися на нераціональну. Наприклад, потреба в  інтернет-інформації може перетворитися на нераціональну, якщо за комп’ютером проводити багато часу.
Потреби людини залежно від способу задоволення можуть бути особистими (індивідуальними) або груповими (колективними, суспільними). Індивідуальні  — коли суб’єктом бажань є окрема людина, і реалізація цих бажань залежить від її власної діяльності (наприклад, мати свій комп’ютер, велосипед, роликові ковзани, автомобіль тощо).
Групові (колективні, суспільні)  — це потреби, які можна задовольнити тільки спільними зусиллями певної групи людей (сім’я, клас, школа, місто, країна). Для реалізації групової (колективної, суспільної) потреби обов’язковим є  прийняття спільного рішення. Прикладом може бути прагнення колективу будь-якого підприємства мати сучасне устаткування для виробництва конкурентоспроможної продукції, мати спортзал у школі, потреба
членів гуртка сучасного танцю перемогти на конкурсі художньої самодіяльності, потреба родини в літньому спільному відпочинку. Може спостерігатися простий збіг індивідуальних потреб: наприклад, усі учні класу, розуміючи значення спорту, вирішили займатися плаванням. Проте особливість групових потреб полягає в  тому, що вона може бути реалізована тільки спільними зусиллями всіх членів групи, тільки одним якимось загальним
методом. Кожен учень класу самостійно прийме рішення: який басейн відвідувати, які дні присвятити спорту, і  якщо хтось передумає, то можливість задоволення потреб для всіх інших не зміниться. Інша справа, якщо всі учні класу хочуть перемогти в  конкурсі художньої самодіяльності. Вони мають спільно вирішити, який номер будуть виконувати, і  тільки спільними зусиллями можуть задовольнити цю потребу.
Суспільні потреби  — це потреби міста, регіону, країни, групи країн. Наприклад, розвиток системи освіти й медичного обслуговування, зменшення забруднення навколишнього середовища. Уряд, персоніфікуючи колективні потреби громадян, піклується про майбутні покоління, прагне будувати дороги, лікарні, навчальні заклади, забезпечує військову охорону тощо.
За ознакою часу потреби можна поділити на поточні та перспективні. Так, наприклад, для певного учня або учениці середньої школи потреба мати підручник з  економіки є  поточною потребою, а, скажімо, потреба в  навчанні на економічному факультеті університету  — перспективна потреба. Отже, кожна потреба за класифікацією може бути або фізіологічною, або соціальною; або індивідуальною, або груповою (колективною, суспільною); або раціональною, або ірраціональною; або поточною, або перспективною. За кількісною
визначеністю та мірою реалізації потреби можна розглядати як:
• абсолютні (перспективні потреби, які мають абстрактний характер і  є орієнтиром економічного розвитку);
• дійсні (формуються залежно від досягнутого рівня виробництва і є суспільною нормою для певного періоду);
• платоспроможні (визначаються платоспроможним попитом);
• фактичні (задовольняються наявними товарами та послугами).
Існує й інший підхід до класифікації, який характеризує місце кожного типу потреб у  суспільному розвитку. Найбільш поширеною є ієрархічна класифікація потреб, запропонована американським психологом XX  ст. Абрахамом Маслоу.  
 
###128###
 
Згідно з  теорією А. Маслоу, існує п’ять груп потреб (мал. 1). Розглянемо характеристику кожної групи.
• Фізіологічні потреби. Потреби цієї групи розміщуються на першому поверсі умовної піраміди. До цих потреб відносять потреби, що забезпечують виживання людини як біологічної істоти (у їжі, воді, повітрі, теплі тощо).
• Потреби в  безпеці. Це потреби в  соціальних гарантіях: забезпеченні права на працю, отриманні медичної допомоги, середньої освіти, у  пенсійному забезпеченні, захисті від внутрішніх та зовнішніх ворогів тощо. Ці потреби виражають прагнення людини зберегти певний рівень життя, зменшити економічні ризики.
• Соціальні потреби. Людина прагне участі у  спільних діях, вона хоче дружби, любові, хоче бути членом певних об’єднань людей, із якими має спільні інтереси, намагається брати участь у суспільних заходах. інколи саме соціальні потреби більшою мірою є об’єктивними.  Людина повинна знайти можливості спілкування в  колективі, який формується незалежно від її бажання (колектив класу, групи в  навчальних закладах, трудовий колектив). Проте багато соціальних груп людина обирає за інтересами (різні гуртки, спортивні секції, клуби).
• Потреби у визнанні та повазі. Це потреби в позитивній оцінці індивіду з боку суспільства, в  отриманні людиною певного соціального статусу, у повазі та визнанні з  боку оточення. У  ринковій економіці визнання проявляється через величину винагороди за працю. Тому для різних професій існує рівень кваліфікації. Визнання артиста народним  — це не тільки високий соціальний статус, але й  матеріальний стимул.
• Потреби в  самореалізації. Ця група об’єднує потреби, пов’язані з  прагненням людини розкрити свої здібності, розвивати в  собі особистість та прихований у  ній потенціал. Це процес саморозвитку особистості, постійного внутрішнього руху суб’єкта у своїй діяльності. на верхівку піраміди не кожен потрапляє зі своїми реалізованими потребами. Цьому заважають нереалізовані потреби на нижчих рівнях. У  розвинених країнах завдяки високим пенсіям люди похилого віку починають цікавитися мистецтвом, дизайном, реалізують себе в бальних танцях тощо.
ієрархію потреб не можна розуміти буквально. Так, наприклад, зовсім безглуздо стверджувати, що, якщо ви сьогодні не встигли поснідати, тобто потреба в  їжі залишилася незадоволеною, то ви ні з  ким не спілкуєтесь, тому що це потреба більш високого рівня. У  той самий час у  людському житті в цілому на перший план виступають потреби більш низького рівня, а  коли вони задоволені — їхнє місце займають потреби більш високого рівня. 
Та сама необхідність виявляється в різних бажаннях, що залежать від конкретної ситуації, кліматичних умов, вікових і  статевих ознак людини, національних особливостей та індивідуальних інтересів, уподобань і  переваг, а  також від рівня розвитку науки і  техніки й  економічного розвитку країни. Тому потреби різноманітні.
Потреби мають низку властивостей:
• вони не лише багатоманітні, а й мають тенденцію до розвитку, тобто до кількісного зростання та якісного вдосконалення;
• вони підкоряються принципу заміщення. Одну й  ту саму потребу можна задовольнити в різний спосіб (чай, кава, вода; опалювати приміщення можна вугіллям або дровами);
• їм притаманна властивість насичення (для задоволення потреби необхідна певна кількість благ);
• потреби, якщо вони не задоволені, спонукають людину до дії. Задоволення потреб мотивує людей. Якщо одна потреба задовольняється, то на її місце потрапляє інша  — не задоволена.
 
###129###
 
Безмежні потреби задовольняються за допомогою благ. Благо  — це будьякий засіб, що використовують для задоволення потреб. Здатність предмета задовольняти яку-небудь потребу має бути усвідомлена людиною. Чому листя капусти  — це благо, а  листя осики  — ні? Тому що людина вивчила властивості цих рослин і  визначила залежність цих властивостей від потреб людини в  їжі. Капустяне листя може задовольняти цю потребу, а осикове — ні. Коли будуть виявлені причинно-наслідкові зв’язки між властивостями осикового листя і  яких-небудь потреб, то осикове листя буде благом. Одні блага наявні в  майже необмежених масштабах (наприклад повітря), інші  — в  обмеженому обсязі. Останні, як ми з  вами вже з’ясували, називаються
економічними благами. Вони складаються з  товарів і  послуг.
Товари  — це фізично відчутні предмети: їжа, взуття, автомобілі, будинки тощо. Послуга — це будь-яка дія, у процесі якої споживач отримує можливість задовольнити певну потребу, наприклад медичне обслуговування, перукарські чи освітянські послуги. Послуга надається людям чи фірмам у  формі цілеспрямованої корисної дії чи обслуговування. Якщо товари та послуги споживаються в  процесі задоволення потреб людей, то це прямі (споживчі) блага. Ми вже поділяли економічні споживчі блага на індивідуальні, суспільні та квазісуспільні. Раціональний споживчий вибір потребує аналізу індивідуальних благ, які розподіляються за законами ринкової економіки. 
Індивідуальні споживчі блага поділяються на блага довгострокового користування, що витримують багаторазове використання (автомобіль, книга, електроприлади, відеофільми тощо), і блага короткострокового користування, що зникають у  процесі разового споживання (хліб, м’ясо, напої, овочі, фрукти тощо).
Цінність благ залежить від їхньої рідкості, насамперед від інтенсивності потреби й  кількості благ, здатних задовольнити цю потребу. При цьому передбачається, що будь-яка потреба може бути задоволена декількома благами, а  будь-яке економічне благо може використовуватися для задоволення різних потреб. Тому ми поділяємо товари й  послуги на взаємозамінні (субститути) і  взаємодоповнюючі (комплементи).
• Взаємозамінні блага (субститути). Якщо зростає споживання одного з  них, то знижується використання іншого. Прикладами є пари продуктів: чай і кава; джинси і класичні брюки; шоколадні та карамельні цукерки. До субститутів належить багато споживчих товарів і  виробничих ресурсів, а  також різні послуги транспорту (поїзд  — літак  — автомобіль), сфери дозвілля (кіно — театр — цирк) тощо. Іноді товари стають субститутами лише за певних ситуацій або тільки для окремих споживачів. Наприклад, в  учня і  вчителя існує одна й  та сама потреба: приносити до школи зошити, підручники та інше шкільне приладдя. Для ваших однокласників у задоволенні цієї потреби товарами-субститутами можуть бути портфель, спортивна сумка, сумка-пакет, рюкзак. А  для вчителя? Найімовірніше, субститутами будуть тільки портфелі та «дипломати». Якщо  ж потрібно скласти власні речі для походу, у  цьому разі товарами-субститутами і для вчителя, і для учня служитимуть спортивна сумка, сумка-пакет, рюкзак. 
 
###130###
 
Основна характеристика всіх виробничих ресурсів  — це їхня обмеженість. Умови обмеженості виникають із невідповідності між відносно необмеженими потребами й  відносно обмеженими ресурсами.
Обмеженість — поняття відносне. Не можна стверджувати, що якщо ресурсу A  маємо 100  одиниць, а  ресурсу Б  — 10000  одиниць, то ресурс А  більш обмежений. Необхідно порівняти наявність ресурсу та необхідність у  ньому. Якщо потреба в  ресурсі А  становить тільки 10  одиниць, то його не можна назвати обмеженим. В  одному місці ресурс може бути обмеженим, тому що потреба в  ньому значна, в  іншому  ж місці така сама кількість ресурсу може бути безмежною, тому що на нього немає попиту (свинина в  Україні та в  мусульманських країнах).
Виробничі ресурси поділяються на відтворювані та невідтворювані. До відтворюваних ресурсів належать ті, що створюються й  відновлюються природою (водні басейни, ґрунт, флора, фауна) та суспільством (засоби виробництва). До відтворюваних одночасно і  природою, і  суспільством належать трудові ресурси: люди з’являються на світ як біологічні істоти та набувають у  суспільстві необхідних знань і  навичок для виробничої діяльності. До невідтворюваних належать корисні копалини, що споживають як сировину. Крім того, процес відтворення деяких ресурсів є таким тривалим, що їх можна віднести до невідтворюваних (чорноземи, вирубані ліси, забруднені водойми).
Абсолютна обмеженість виробничих ресурсів виявляється в  неможливості збільшити кількість ресурсу за умови зростання потреби в  ньому. Абсолютно обмежені земля, кліматичні умови. Дуже близькими до абсолютної обмеженості є  багато природних ресурсів. Учені підрахували загальні розміри запасів нафти, природного газу, вугілля та інших корисних копалин.
Обмеженими є  площі чорноземів, водоймищ, річок, лісів. Стосовно цих ресурсів можемо стверджувати про їхню абсолютну обмеженість.
Капітальні ресурси можна відтворити в  процесі трудової діяльності. Обмеженість капіталу залежить від виробничого потенціалу країни. Таку обмеженість можна зменшити за рахунок будівництва нових заводів, створення нового обладнання. Проте для цього потрібні час і фінансовий капітал. Відносна обмеженість трудових ресурсів оцінюється через міграційні процеси (переїзд робочої сили з  однієї країни в  іншу). Так само при обмеженості певних професій суспільство надає можливість перекваліфікуватися, тобто набути навичок в  іншій професійній діяльності. Якщо ж така можливість обмежена природними чинниками, то відповідні професії завжди будуть обмеженими (співаки, художники).
Обмеженість підприємницьких здібностей виявляється в  тому, що лише 5—10% населення мають такі здібності від природи.
Проблема обмеженості потребує не лише економії ресурсів і зростання їхньої віддачі, але також: 1) оптимізації процесу споживання; 2) збереження й  охорони навколишнього середовища; 3) здешевлення продукції та послуг; 4) забезпечення перспектив для розвитку виробництва й  споживання. Кожен вид виробничих ресурсів має свої межі та особливості обмеженості. Раціональне використання виробничих ресурсів потребує вивчення цих особливостей.
 
###131###
 
Таким чином, населення як основа для формування трудових ресурсів потребує аналізу з  точки зору обмеженості, а  саме: поперше, воно створює матеріальні цінності й  виступає їх споживачем; по-друге, населення є природною основою формування трудових ресурсів. Знання кількості населення на певний період дає можливість передбачити перспективу розвитку народного господарства та напрямки демографічної політики.
Оскільки лише працею створюється нова вартість, то раціональне використання людського потенціалу, трудових ресурсів є одним із найважливіших завдань суспільства. Питанню раціонального використання трудових ресурсів у  всіх країнах приділяється багато уваги. Час від часу вчені аналізують використання фонду робочого
часу працівників різних секторів народного господарства.
Які  ж причини спонукають дбати про раціональне використання трудових ресурсів? По-перше, на підготовку працівника, на навчання в  середній загальноосвітній школі, у  професійно-технічних училищах, у вищих навчальних закладах держава витрачає значні кошти.
По-друге, людина, досягнувши певного віку, виходить на пенсію. Тому раціонально використати фізичну силу й  розумові здібності можна лише в  період її активної трудової діяльності.
По-третє, кожна людина незалежно від того, працює вона чи ні, потребує витрат на їжу, одяг, взуття, забезпечення житлом і  всіма видами комунальних та соціальних послуг.
По-четверте, людина лише в  праці вдосконалює свою майстерність і  навички. Закріпити отримані в навчальних закладах знання, підвищити свою ділову кваліфікацію можна лише на робочому місці. Обмеженість капітальних ресурсів. Ця проблема потребує аналізу виробничого потенціалу країни. Виробничий потенціал — це сукупність
засобів виробництва, які можна задіяти при виробництві економічних благ, необхідних для країни. Він характеризується як величиною (вартістю) основних виробничих фондів, так і  їх наявністю в  натуральному вимірі. До основних виробничих фондів належать приміщення, машини й  обладнання, транспортні засоби, інструменти, виробничий і господарський інвентар, доросла робоча і  продуктивна худоба, багаторічні насадження (сади й виноградники). Основні засоби багаторазово використовуються в матеріальному виробництві. Зберігаючи натуральну форму, засоби виробництва постійно зношуються та переносять частинами свою вартість на вироблену продукцію у  вигляді амортизаційних відрахувань. 
За сучасних умов обмеженість засобів виробництва характеризується моральним зношуванням, тобто коли фізично обладнання, інструменти ще можуть використовуватися, але людство створило нові альтернативні засоби, які більш продуктивні (діюче обладнання, транспортні засоби стають «морально застарілими» і  потребують заміни). Ще жодне суспільство не мало досить ресурсів для виробництва всієї кількості та всього різноманіття товарів і  послуг, яких потребують його громадяни. Обмеженість передбачає вибір. І  люди, і  суспільство мають постійно робити вибір: як використовувати доступні їм обмежені ресурси з  метою знайти найбільш ефективний спосіб, тобто той, який найбільшою мірою сприяє задоволенню їхніх потреб. Проблема вибору виявляється у  взаємозамінності виробничих ресурсів і  їх різноманітному використанні.
Взаємозамінність вимагає вибору, із яких видів сировини можна виробити певний товар. Наприклад, шкільний пенал можна виготовити зі шкіри, дерева, пластику, джинсової тканини. Можна також певною мірою заміняти трудові ресурси капітальними. 
 
###132###
 
Незаперечним фактором впливу на соціалізацію дитини є її взаємодія з однолітками. Велике значення у формуванні особистості відіграють ровесники, саме серед них особи спілкуються на рівних і намагаються знайти взаєморозуміння. Серед ровесників особистість учиться самостійно налагоджувати стосунки з іншими, долучається до колективної діяльності, утворює групи за інтересами. Групи можуть бути і формальні, і неформальні. 
Формальні групи можуть бути спортивними, творчими, екологічними тощо. Такими групами, наприклад, є спортивні секції, художньо-мистецькі гуртки, шкільне самоврядування, клуби (туристичні, шахові, книголюби…) тощо. Такі групи створюються в рамках чинного законодавства, мають чітко визначені права й обов’язки, структури та функції. Вони керуються внутрішніми документами (статут, положення, тощо), мають високий рівень дисципліни, організованості, здійснення контролю за поведінкою учасників згідно з визначеними нормами і правилами. Формальні групи допомагають реалізувати потенціал, виявити таланти, набути досвід відстоювання своїх прав та інтересів, увійти в активне суспільне життя. Будучи членом певної групи, особистість відчуває свою корисність, вагомість, учиться бути відповідальною. 
Для реалізації потреб вільного самовираження й неформального спілкування з однолітками формуються неформальні групи. Діяльність таких груп залежить від рівня згуртованості учасників і дотримання ними встановлених традицій. Такі організації зазвичай відрізняються від загальної культури, що панує в суспільстві, і називаються субкультурою.
Субкультура — культура окремої соціальної групи, що відрізняється від загальної культури. Це результат постійної взаємодії людей, яка відбувається в особливих умовах. Свій внесок у культуру роблять різні спільноти та окремі особистості, які є носіями різних субкультур. Субкультури виникають саме всередині традиційних культур, деякі з них зникають, інші набувають стійкості та входять до загальнолюдської культури. Тому традиції, новаторство й наступність є необхідними для збереження, оновлення, передання культурного досвіду наступним поколінням.
Причиною виникнення молодіжних субкультур є спроба самореалізації молоді, бажання привернути до себе увагу оточення. Молодь бажає належати до якоїсь соціальної групи, водночас протиставляючи себе суспільству. 
Субкультура дає їй можливість висловити свій протест дорослому світові й водночас готує до життя в ньому. Представники цієї частини молоді мають свою ідеологію, стиль і спосіб життя. Вони виділяються своїм зовнішнім виглядом: зачіскою, одягом; слухають специфічну музику. Іноді способи відстоювання власних світоглядних і життєвих позицій носять агресивний характер. Інколи на основі різних типів молодіжної субкультури створюються неформальні організації.
 
###133###
 
Молодіжна культура, а точніше субкультура, виокремилася у специфічну соціокультурну сферу в першій половині ХХ ст., тоді, коли виникла індустрія молодіжної моди, розваг, міжнародного молодіжного туризму, набирає обертів шоу-бізнес, орієнтований на людей віком від 15 до 30 років. Для молодіжної субкультури характерні такі явища, як сленг, що швидко змінюється, прагнення до освоєння нових форм комунікації (мобільний зв’язок та Інтернет), а також нові сфери діяльності, що виникають завдяки суспільним змінам. Саме можливість спілкуватися з подібними до себе та зовнішня атрибутика, що дає можливість продемонструвати свою позицію в соціумі, приваблюють підлітків у неформальних молодіжних об’єднаннях, субкультурах.
ХХ століття можна відзначити як найщедріше на молодіжні субкультури: хіпі, панки, рокери, металісти, футбольні фанати тощо. У ХХІ — розвиваються нові субкультури, що залежать від зміни суспільства, світогляду й інформаційного прогресу. 
Зазвичай підґрунтям для формування молодіжної субкультури стає музика. Так, загальновідомі такі субкультури: рейвери, рокери, хіп-хоп. Хіп-хоп — субкультура, яка наразі перебуває на стадії свого найактивнішого розвитку та масового впливу на молодь усього світу. Історія хіп-хопу — це приклад того, як протягом одного покоління босяцький фоль клор американського гетто перетворився на світовий мейнстрім, а дворові хулігани — на суперзірок. Легенда свідчить, що започаткував цей рух приблизно в 1969 р. ді-джей Кул Херк, який мешкав у районі Південний Бронкс у Нью-Йорку. Під час одного зі своїх виступів Кул Херк почав розмовляти з глядачами в такт музиці, привівши до виникнення музичного стилю реп, завдяки якому хіп-хоп здійснив справжній прорив. За репом закріпилася слава політичної музики. Але якщо спершу це був протест афроамериканців проти расизму, то згодом на передній план виходить суто протест. 
Любов до швидкої та енергійної рок-музики є характерною особливістю субкультури панків, їм притаманні свобода, протест проти істеб лішменту, консерватизму, авторитаризму, націоналізму, радикального капіталізму, а також наближення до ідеалів антирасизму й антифашизму. Ця субкультура виникла в середині 1960-х pоків у США й Великій Британії, коли під впливом «Beatls» і «Rolling Stones» з’явилося багато молодіжних гуртів, які грали рок-н-рол.
Молоді панки люблять шокувати суспільство антиконсервативним зовнішнім виглядом. Деякі з них віддають перевагу ірокезам — зачіскам з різнокольоровим волоссям, піднятим догори. До аксесуарів панків належать ланцюги, шиповані напульсники, значки й нашивки з назвами улюблених груп чи політичними гаслами. В одязі вони дотримуються зручності: носять футболки, куртки, кеди, рвані й потерті джинси, кросівки. Деякі дівчата-панки наносять яскравий макіяж, одягають короткі спідниці та рвані панчохи. Ідеологія оригінального панку полягає в невизнанні будь-якого насилля.
 
###134###
 
Своєрідним фундаментом, що сприяє самореалізації людини, є її індивідуальність, на яку впливає спадковість і середовище, у якому вона живе. Індивідуальність виявляється в задатках і здібностях. Задатки — це вроджені в людині фізичні та психічні властивості, як-от точна пам’ять, музичний слух, відмінні фізичні дані. Задатки визначають базу для розвитку природних здіб ностей. Здіб ності людини формуються в навчальній, трудовій, культурній, науковій та інших видах діяльності. Людина розвиває свої задатки і здібності лише в процесі постійної праці й самовдосконалення. 
Розвиток особистості також залежить від автономії особистості, здатності приймати свідомі рішення щодо себе незалежно від навколишнього впливу. Автономія особистості передбачає рівень володіння собою, визначення власної долі, прийняття відповідальності за свої дії та почуття, вчинки й свободу вибору. Часто люди думають, що вони є автономними й діють відповідно до власних рішень, насправді ж перебувають під впливом думки батьків, друзів, громади тощо. Автономність передбачає самоусвідомлення, самопізнання й самооцінку. Це вміння відчувати свій внутрішній світ, усвідомлювати самого/саму себе, обирати можливий спосіб своєї поведінки, діяти гнучко за ситуа цією, бути собою, тобто перебувати в гармонії із собою.
Кожна людина щодня у процесі спілкування та співпраці опиняється перед вибором, як їй діяти, якими принципами керуватися, чому надати перевагу. Здійснюючи вибір, людина керується певними життєвими цінностями, які служать своєрідними маркерами й дороговказами життєвого шляху. Життя людини
є гармонійним і змістовним, якщо воно відповідає набору цінностей особистості.
Життєві цінності поділяють на матеріальні й духовні. Матеріальні цінності, іноді ще їх називають благами, задовольняють повсякденне життя й потреби людини. До них належать їжа, житло, техніка, засоби пересування, засоби праці й творчості тощо. Духовні цінності включають моральні вимоги, норми та принципи, ідеали, а також естетичні почуття прекрасного. Вони містять поняття добра, любові, справедливості, честі, гідності, обов’язку, краси, гармонії. 
Ідеї для дослідження
Попрацюйте в малих групах. Ознайомтеся з переліком цінностей. Виберіть з них спочатку десять, потім п’ять найважливіших і пронумеруйте їх за ступенем значущості від 5 до 1. Далі на трьох окремих аркушах паперу напишіть по одній цінності з цих п’яти, які ви обрали як найважливіші. Потім оберіть одну цінність, яка є найбільш значимою. Ознайомте інші групи зі своїми результатами. Аргументуйте, чому ви не надали переваги певним цінностям, чому найважливішу цінність обрали саме таку і що ця цінність значить саме для вас.
Кожна людина, обираючи для себе життєві цінності, керується власними мотивами, внутрішніми установками, які залежать від середовища існування, системи виховання та світогляду. Дуже важливо, щоб людина визначилася, що є найголовнішим для неї, які в неї бажання і прагнення, і відповідно до цього розставила свої пріоритети. Залежно від пріоритетів людини змінюється і набір її цінностей. Отже, цінності й пріоритети людини взаємопов’язані, але вони мають змінний характер.
 
###135###
 
Розвиток потенціалу особистості залежить від того, як вона моделює свою поведінку, планує саморозвиток, використовуючи та перетворюючи набутий досвід. Однак людина має бути готовою до зміни планів, формулювати нові завдання залежно від життєвих обставин, професійних досягнень, стосунків, статусів. Ефективність саморозвитку залежить від механізму самопрогнозування, який допомагає передбачати результати власної діяльності, поведінки й свого місця в нових духовно-моральних і соціальних координатах. Самопрогнозування визначає можливості особистісного розвитку, виокремлює вимоги, на які потрібно орієнтуватися, і залежить від внутрішніх переконань і зовнішнього середовища.
Особистісний розвиток — це особистісне зростання й самовдосконалення, що полягає в саморефлексії, саморозумінні й самокритичності. Самовдосконалення сприяє розвитку інтелектуальних, емоційно-вольових, моральнопсихологічних якостей, необхідних особистості для самостійної і творчої побудови свого життя, що є запорукою самореалізації особистості.
Питання для обміркування
Які дві власні якості ви хотіли б удосконалити насамперед? Які ресурси вам для цього потрібні? Самопізнання, самокритичність, відкритість до змін є підґрунтям мобільності особистості. У сучасному світі, що швидко змінюється з розвитком нанотехнологій, коли з’являються нові професії для успішної самореалізації, людина
має бути гнучкою, креативною, здатною робити вибір і самовдосконалюватись. 
Дослідники виокремлюють такі типи мобільності: соціальна, професійна, академічна, інтелектуальна, культурна тощо. Термін «мобільність» у перекладі означає рухливість, мінливість, здатність до швидкої дії та зміни станів. Мобільність формується й розвивається у процесі практичної, навчальної, соціальної, культурної діяльності людини та сприяє реалізації задатків і здібностей. Мобільність передбачає здатність спостерігати, аналізувати й оцінювати власні дії та вчинки, моделювати та змінювати свою життєдіяльність.
Мобільність дає змогу особистості здійснювати рух з одного соціального становища в інше, з одного соціально-економічного рівня на інший, що включає різні рівні добробуту, престижу та влади. Процес переміщення особи між елементами соціальної структури (класами, верствами, групами та категоріями населення,
позиціями) називають соціальною мобільністю.
Соціальна мобільність сучасної особистості залежить від її професіоналізму, освіченості, амбітності та кар’єрного росту. Перед людиною постають два очевидні наслідки мобільної поведінки. Той, хто здійснив її успішно, переконується у справедливості соціального устрою й готовий демонструвати прихильність до наявних цінностей. А коли спроба соціального сходження не вдалася, а через певні обставини людина опинилася на соціальному дні, то й результатом радше буде соціальна апатія. 
Поряд із вимушеною мобільністю в сучасному українському суспільстві спостерігається й добровільна соціальна мобільність, особливо в молодіжному інтелектуальному середовищі. Спрямована вона на досягнення вищого сукупного соціально-економічного статусу в умовах конкурентного середовища.
Необхідними якостями для реалізації мобільності є адаптивність і креативність. Адаптивність допомагає ефективно функціонувати в невизначених умовах сучасного середовища та пристосовуватися до них. Вона розглядається як здатність особистості до внутрішніх і зовнішніх перетворень, які спрямовані на збереження врівноважених взаємин з навколишнім середовищем. Адаптивність виступає чинником, що визначає інноваційний потенціал особистості та особливості його прояву.
 
###136###
 
ЛЮДСЬКА ГІДНІСТЬ. ОХОРОНА Й ЗАХИСТ ЛЮДСЬКОЇ ГІДНОСТІ
У першому розділі цього підручника ви вже розмірковували над тим, що таке гідність. Переконаємося ще раз, що гідність належить до основ них загальнолюдських цінностей.
Академічний тлумачний словник української мови так визначає поняття «гідність»:
• сукупність рис, що характеризують позитивні моральні якості;
• усвідомлення людиною своєї громадської ваги, громадського обо в’язку.
Гідність нерозривно пов’язана з такими поняттями моралі, як справедливість, повага до свого життя й до життя інших людей, доброзичливість, порядність. Саме гідність дає змогу людині відчувати самоповагу, усвідомлювати власну суспільну цінність. Людська гідність є найвищою фундаментальною цінністю та невід’єм ним правом людини. Поняття «людська гідність» не тотожне поняттю «особиста гідність». Людська гідність є невід’ємним особистим немайновим правом кожної людини, а особиста гідність — станом усвідом лення особою власної цінності в суспільстві. Не дивно, що з розвитком людства, розширенням поняття гідності й поширенням її дії на різні верстви населення зростає перелік й обсяг основних прав і свобод, що охоплюють нові сфери життя людини. Так виникали політичні, економічні, культурні, соціальні права. Так само зараз ми спостерігаємо виникнення нових груп прав — колективних, таких як право на мир і право на розвиток, а також прав, пов’язаних із соціобіологічною сутністю людини, гендерними стосунками та медико-біологічними науками тощо.
Усі міжнародні документи з питань прав людини ґрунтуються на понятті людської гідності, проголошеному в преамбулі Загальної декларації прав людини. 
йшли відображення в низці пізніших міжнародних документів. Так, Конвенція Ради Європи про захист прав людини й основоположних свобод від 4 листопада 1950 р.
розглядає реалізацію прав людини й основ них свобод як один із засобів досягнення більшої єдності між народами Європи. Конвенція забороняє піддавати будь-кого катуванню або нелюдському чи такому, що принижує гідність, поводженню або покаранню. Як основа прав людини, людська гідність вперше згадується в Заключному акті Наради з безпеки та співробітництва в Європі від 1 серпня 1975 р. де, зокрема в статті 7, зазначено: «[Держави-учасниці] будуть заохочувати та розвивати ефективне здійснення громадянських, політичних, економічний, соціальних, культурних та інших прав і свобод, які всі витікають з гідності, притаманної людській особистості, і є істотними для її вільного та повного розвитку».
Демократичні держави законодавчо встановлюють і гарантують виконання норм, що дозволяють людині бути впевненою у своїй суспільній цінності.
Ці норми передбачають забезпечення поваги і від інших людей, і від державних органів та посадовців.
Для захисту людської гідності чинне законодавство України забороняє фізичне покарання. Кримінальне право України не містить покарань, які б передбачали мордування, нанесення тілесних ушкоджень чи завдавання фізичного болю або були спрямовані на приниження честі й гідності людини. Також забороняються будь-які сумнівні твердження щодо моральних якостей людини без надання доказів у разі таких звинувачень. Українське законодавство встановлює відповідальність за наклеп, тобто поширення неправдивих вигадок, що ганьблять іншу людину, а також за образу людської гідності.
 
###137###
 
На початку ХХ ст., з появою Ліги Націй та створенням Міжнародної організації праці, права людини починають входити до предмета міжнародноправового регулювання. Після Другої світової війни відбулася активізація формування стандартів у галузі прав людини. У другій половині ХХ ст. права людини значно розширюються. Їх сучасне бачення зафіксовано в документі, який мав величезний вплив на розвиток гуманізації суспільних відносин. 
Це Загальна декларація прав людини, ухвалена 10 грудня 1948 р. на Генеральній Асамблеї ООН. Невипадково цей день щороку святкують як Міжнародний день прав людини. 
Декларація — це міжнародно-правовий документ, який закріплює основні положення або принципи в конкретній галузі міжнародних відносин. Декларації не несуть обов’язкового характеру, є лише рекомендаціями, але вони мають величезну морально-політичну силу. Вони не лише проголошують певні принципи, а й передують практичному втіленню відповідної політики та стають основою відповідних міжнародних договорів.
У літературі та міжнародних документах часто вживають вислів «права і свободи», ці два поняття здаються невіддільними одне від одного. То що в них спільного, а чим вони відрізняються? Свобода є визначальною для розуміння прав людини, оскільки лише вільна людина може в повному обсязі користуватися своїми правами. Свобода — це індивідуальний чи колективний стан, який передбачає можливість і здатність обирати на свій розсуд різні варіанти дій. Межі свободи визначає лише закон, тобто дозволено все, що не заборонено законом. Окрім того, свобода завжди обмежена правами й свободами інших, суспільними інтересами, моральними принципами. Громадянські свободи — це індивідуальні свободи, які є необхідною умовою життєдіяльності людини в демократичному суспільстві. Вони входять до переліку прав людини, що забезпечуються міжнародноправовими документами, а отже, права людини є категорією ширшою.
Основоположні права і свободи людини належать людині від народження, випливають із самої людської природи, не даровані державою, не є наслідком установлених нею норм. Ці права не купують, не заробляють і не отримують у спадок. Вони невідчужувані, обов’язок держави — визнавати, створювати умови для реалізації та охороняти ці права. Можна сказати, що основні права — конституційні. Рівень демократичності держави визначається рівнем поваги до прав і свобод своїх громадян.
У переліку основоположних прав особливе місце належить праву на життя. Решта прав об’єднані навколо цього стрижневого поняття. За його відсутності людину не можуть цікавити її особисті, політичні, економічні та інші права. Держава зобов’язується створювати сприятливі умови для життя людини всіма можливими засобами, проте ніхто не може гарантувати безпеку людині від війни, злочинності, інших причин, що забирають людське життя. Окрема проблема — застосування смертної кари як виняткового засобу покарання. У нашій країні смертну кару скасовано. Це не лише форма реалізації права на життя навіть для особливо небезпечних злочинців, а й можливість запобігти судовій помилці, котру в подальшому неможливо буде виправити.
 
###138###
 
Права людини охоплюють різноманітні сфери життєдіяльності: особисту, політичну, соціальну, економічну, культурну. Оскільки ці права різняться не лише змістом, а й часом законодавчого закріплення, говорять про покоління прав людини.
Покоління прав людини — це історичний етап в еволюції уявлень про права людини, визначений хронологічними  межами, доповненими нормативноправовими актами, у яких закріплені права людини. 
Сучасне міжнародне співтовариство визнає три покоління прав, які стосуються різних сфер людської діяльності. Перше покоління прав людини було сформоване наприкінці ХVIII – на початку ХІХ ст. До нього належать громадянські й політичні права, зокрема право на свободу думки, слова, совісті, віросповідання, асоціацій, на рівність усіх перед законом, на справедливе судочинство, на участь у політичному житті суспільства тощо. Ці права були сформульовані у процесі здійснення буржуазних революцій, а потім конкретизувалися й розширилися у практиці та законодавстві демократичних держав. Вони дають людям можливість реалізовувати свою свободу від втручань з боку держави у сфери, що регулюються цими правами, тобто дають негативну свободу.
Друге покоління прав людини охоплює соціальні, економічні та культурні права. Вони формувалися з кінця ХVIII ст. до закінчення Другої світової війни в 1945 р. в процесі боротьби за поліпшення економічного та соціального становища. До прав другого покоління належать права на працю й вільний вибір роботи, соціальне забезпечення й відпочинок, захист материнства та дитинства, освіту, участь у культурному житті суспільства. Як бачимо, усі ці права можна загалом назвати «правами на…», тобто позитивними правами.
Права та свободи людини, що належать до першого й другого поколінь, знай шли своє конституційне відображення в багатьох країнах світу. 
Утвердження прав і свобод людини відбувалося протягом тривалого історичного періоду. Потрібно було докласти великих зусиль для обмеження всевладдя держави й поширення принципу рівноправності на все більше коло осіб. Часто саме боротьба за права людини, за нові й нові ступені свободи ставала каталізатором широкомасштабних змін у суспільно-політичному житті тієї чи тієї країни, вела до нового осмислення ролі людини в її відносинах з суспільством та державою. Можна перераховувати багато яскравих особистостей, які боролися за права людини. Найвідомішими з них є Махатма Ганді, Мартін ЛютерКінг, Альберт Швейцер, Андрій Сахаров, Мати Тереза, Іоанн Павло ІІ, Вацлав Гавел, Нельсон Мандела.
 
###139###
 
Виникнення й розширення сфери захисту прав людини зумовило необхідність їх систематизації за групами (категоріями). Існує кілька підходів до такої класифікації. Усі вони умовні: оскільки права людини взаємозалежні й взаємопов’язані, їх не можна розглядати окремо одне від одного. Один з таких підходів, що розрізняє права людини за часом їх виникнення, ми розглянули — це покоління прав людини. Інший підхід розрізняє права людини за сферами життєдіяльності.
Ця класифікація виділяє такі основні групи прав і свобод людини й громадянина: особисті (громадянські), політичні, економічні, соціальні, культурні, екологічні.
Особисті (громадянські) права й свободи включають право на життя, повагу до гідності, свободу й особисту недоторканність, свободу думки та віросповідання, свободу пересування тощо. На відміну від фундаментальних прав, громадянські права й свободи не надані людині природою; люди виборюють, здобувають ці права, висуваючи відповідні вимоги до влади й домагаючись законодавчого закріплення їх у конституціях і законах.
Політичні права й свободи — це забезпечена законом і публічною владою можливість участі в суспільно-політичному житті держави та здійсненні державної влади. Це, зокрема, права на свободу слова, зборів, мітингів; на участь в управлінні державними й громадськими справами; на інформацію; право об’єднуватись у політичні партії тощо.
Економічні права забезпечують людині вільне користування основними чинниками господарської діяльності. До економічних прав належать право на працю, право на вільний вибір професії, право на приватну власність тощо. Ці права мають забезпечити незалежність людини, її економічну свободу. Надання цих прав характеризує державу як соціальну, тобто таку, що забезпечує досить високий рівень життя своїх громадян.
Соціальні права покликані забезпечити достатній рівень життя та соціальну захищеність. До них належить право на соціальне забезпечення, право на достатній життєвий рівень, право на охорону здоров’я, медичну допомогу та медичне страхування та ін. 
Екологічні права належать до соціальних прав і становлять окрему групу прав людини і громадянина. Вони пов’язані з охороною, використанням і відтворенням природних ресурсів, забезпеченням екологічної безпеки і включають право на безпечне для життя та здоров’я довкілля, право на відшкодування збитків від природних і техногенних катаклізмів тощо.
Культурні права гарантують духовний розвиток кожної особи, допомагають їй стати учасником культурного процесу. Вони забезпечують можливість доступу до духовних здобутків свого народу й усього людства, свободу художньої, наукової й технічної творчості, участі в культурному житті. Особливе місце серед цих прав посідає право на освіту. Міжнародний пакт про економічні, соціальні та культурні права визначає, що освіта має бути спрямована на повний розвиток людської особистості, усвідомлення її гідності, надання можливості кожному бути корисним учасником вільного суспільства, сприяти взаєморозумінню й терпимості.
Економічні, соціальні та культурні права покликані забезпечити належний життєвий рівень людини. Перелік цих прав закріплений у Міжнародному пакті про економічні, соціальні та культурні права, прийнятому 16 грудня 1966 р., який Українська РСР ратифікувала 1973 року.
 
###140###
 
Суспільством називається сукупність людей, об’єднаних певними відносинами, зумовленими способом виробництва матеріальних і духовних благ, які змінюються упродовж історії. Цей термін уживається також на позначення
конкретного виду суспільства, наприклад українського, з його особливостями.
У соціології поряд з терміном «суспільство» також використовується запозичений з латини термін «соціум». 
Суспільство складається з окремих людей, великих і малих груп людей, об’єднаних потребами, інтересами, симпатіями, віком, статтю, національністю. У суспільстві існують стійкі форми суспільного життя — соціальні інститути, що дозволяють людям створити систему відносин.
Соціальний інститут — це відносно стійка модель поведінки людей і організацій у певній сфері життєдіяльності суспільства. Соціальні інститути можуть бути формальними й неформальними. Формальні соціальні інститути, освіта чи уряд, регулюються законами й іншими нормативними актами. А неформальні інститути — це об’єднання за інтересами, наприклад, культурні чи соціальні фонди, клуби тощо.
Суспільство від звичайного натовпу людей відрізняється тим, що є організованим і має структуру. Соціальна структура — це ієрархічно впорядкована сукупність індивідів, соціальних груп, спільнот, організацій, інститутів, об’єднаних стійкими зв’язками та відносинами. Основними елементами соціальної структури є люди та їхні групи.
Соціальні групи наділені та користуються неоднаковими правами, мають різні зобов’язання, можливості, рівні багатства, слави, престижу, що відповідає їхньому статусу. У Давньому Римі цей термін означав стан, правове становище особи. Нині соціальним статусом називають авторитет і повагу, якими користується людина, її положення в суспільстві. 
Розташування людей за соціальною ієрархією згори вниз за чотирма основними критеріями нерівності: неоднаковими прибутками, рівнем освіти, доступом до влади, престижем професії — розуміється як соціальна стратифікація. У соціології соціальною стратифікацією називають вертикальне розшарування суспільства.
Належати до певного класу — означає мати доступ до відповідних матеріальних і соціальних благ, володіти певним обсягом влади та відповідальності, розпоряджатися різноманітними ресурсами, бути носієм певної культури.
У сучасних суспільствах представники вищих класів — еліти — обіймають привілейовані посади та мають найпрестижніші професії. Зазвичай їхня праця високооплачувана та пов’язана головним чином з інтелектуальною діяльністю, виконанням управлінських функцій. Вожді, королі, царі, президенти, політичні лідери, успішні бізнесмени, видатні вчені та діячі мистецтв утворюють еліту суспільства.
 
###141###
 
Існують різноманітні класифікації стереотипів. Наприклад, за змістом стереотипи поділяють на професійні, фізіогномічні й етнічні. 
• Професійні стереотипи — це узагальнені образи типових представників окремих професій. Наприклад, охоронця зазвичай уявляють схожим на героя голлівудської кінострічки — широкоплечим мовчазним красенем з величезними кулаками, який уміє поводитися зі зброєю й володіє карате. Насправді ж охоронцеві зовсім не обов’язково бути саме таким. Головне для нього — відповідально ставитися до своєї роботи, виявляти навкруги себе тих, хто може становити небезпеку, передбачати загрозу й вміти її відвернути. Люди постійно стикаються із професійними стереотипами. Це набуває особливого значення в період, коли молодь обирає професію. Тому юнакам і дівчатам завжди потрібно пам’ятати, що уявлення про професію можуть бути неповними або викривленими, і тому слід вивчати й аналізувати інформацію з різних джерел.
• Фізіогномічні стереотипи ґрунтуються на визнанні зв’язку між зовнішністю та рисами характеру людини. Наприклад, вважається, що люди з повними губами доброзичливі, а невеликі очі характеризують урівноважених осіб, вір них своїм ідеалам. Водночас потрібно пам’ятати, що в представників різних народів існують різні стереотипи щодо зовнішності. Так, деякі турецькі прислів’я говорять про дурість людей високого зросту та хитрість низькорослих, а англійці не довіряють рудоволосим.
• Етнічні стереотипи фіксують взаємини між етнічними групами, пов’язані з національним характером. Автостереотип етносу змальовує самосвідомість, уявлення етносу про себе. Гетеростереотип — образ іншого етносу.
Негативні стереотипи слід долати, адже такі уявлення погано впливають на розвиток діалогу різних етнічних культур. Часто стереотипи використовують як зброю для пропаганди расизму та ксенофобії. Для прикладу можна навести антисемітську пропаганду в Німеччині у 20–30-х роках ХХ ст., яка призвела до трагедії Голокосту. 
Етнічні стереотипи часто використовують політики з власною метою: одні — щоб вносити розбрат між різними народами, інші — щоб створити ґрунт для поєднання культур. Етнічні стереотипи використовують як інструмент в інформаційній війні, політичних змаганнях і чорному піарі.
У шаленому ритмі сучасного життя людям зазвичай бракує часу, щоб розібратися в справжній сутності того чи іншого явища, його емоційній характеристиці, тому люди сприймають його механічно та, не замислюючись, відносять до певної групи чи категорії, тобто стереотипізують його. Стереотипи дають змогу точніше передати суть повідомлення та зберегти час для його сприйняття. Зокрема, для масової комунікації важливо використовувати масові стереотипи, щоб інформацію сприйняла більшість людей.
Найчастіше їх використовують у рекламі. Наприклад, було помічено, що, вибираючи певний продукт, покупець орієнтується не на раціональну інформацію, яка б допомогла його обрати, а на ту, що не суперечитиме вибору, який він зробив раніше, та підтвердить його звичні уявлення й установки.
 
###142###
 
Забобони — це помилкові переконання, віра в невідомі надприродні сили, що впливають на майбутні події. Забобони зберігаються як пережитки минулого у свідомості окремих людей. Забобони можуть передаватися з покоління в покоління. Слідом за дорослими діти теж починають вірити в певні явища чи прикмети. Ця віра іноді породжує безпідставні надії, пасивну покору долі, викликає страх перед невідомим. Для звільнення від забобонів треба знаходити правильні пояснення подій і явищ навколишнього світу.
Упередження — це несправедлива, хибна думка, яка з’являється щодо будького або чого-небудь заздалегідь, без ознайомлення, та пов’язане з нею відповідне ставлення; тобто це антипатія, заснована на стереотипах. Люди часто використовують упередження для підтвердження власних суб’єктивних суджень, аби виправдати свою поведінку. Зазвичай людина не усвідомлює власного упередженого ставлення до інших і вважає, що це наслідок об’єктивного досвіду та оцінки конкретних фактів чи вчинків. Так, через упередженість керівник може вважати, що всі його підлеглі — ледачі й некомпетентні, хоча насправді це не так. Боротися з упередженнями можна, лише зосереджуючись на ситуаціях співпраці та взаємодії. 
Нині ми часто стикаємося з таким явищем, як прояв дискримінації, що здійснюється за певними ознаками, наприклад, стать, мова, релігія, політична позиція чи точка зору, вік, майновий стан чи місце народження та походження.
Дискримінація — навмисне обмеження або позбавлення прав певних категорій громадян за їхньою расовою чи національною належністю, політичними або релігійними переконаннями, статтю тощо.
Дискримінація означає позбавлення людини можливості користуватися своїми правами повною мірою. Вона порушує принцип рівності і призводить до приниження гідності окремої особистості або цілої групи людей, позбавляє їх участі в суспільно-громадському житті, обмежує комунікацію. Вона спричиняє страждання, комплекс неповноцінності, постійні внутрішні переживання та дискомфорт дискримінованих.
Яскравий приклад дискримінації за станом здоров’я — ставлення до людей з інвалідністю. Люди з особливими потребами становлять 10 % населення нашої планети, а в деяких країнах, що розвиваються, ця частина сягає 20%. Вони є найуразливішою меншістю у світі. Їм не завжди вдається закінчити школу, дуже часто вони не мають можливості отримати роботу й навіть створити родину, брати повноцінну участь у житті суспільства. Наприклад, відсутність спеціальних умов для пересування містом для людей на візках призводить до того, що вони мусять проводити весь час у межах своєї оселі.
Дискримінація тісно пов’язана з таким явищем, як нетерпимість, що проявляється у відсутності поваги до вчинків і переконань інших людей, якщо вони відрізняються від власної особистісної позиції.
 
###143###
 
Психологічно вмотивованою є й історія інших героїв, які (що притаманне стилю Панаса Мирного) утворюють своєрідні «пари». Грицько Чупруненко, сирота, товариш Чіпки з дитинства, стає поважним господарем. Образ складний і, як і Чіпка, неоднозначний. Його працьовитість, наполегливість у самотворенні й самоздійсненні викликають повагу. Хоча героєві притаманні також егоїзм, пріоритет власних інтересів над громадськими. Водночас саме Грицько забрав до себе Мотрю після арешту Чіпки. Він же єдиний із односельців, хто побажав Чіпці Божої помочі в його подальшій долі. 
Ще однією пропащою силою в романі є Максим Ґудзь. Вродливий зовні, сильний і гордий, кмітливий, сміливий, незалежний духом, він також, пройшовши «школу» військової служби, стає на шлях розбою й гине під час одного з пограбувань. Однак якщо Чіпка став на шлях грабунку, зневірившись у пошуках правди, то Максим грабує заради наживи.
Жіночі образи в романі Панаса Мирного «Хіба ревуть воли, як ясла повні?» сповнені трагізму й приреченості. Жодна з героїнь роману не в змозі змінити своєї долі, а прагнення якось вплинути на хід подій не є дієвим.
Образ Галі є уособленням дівочої краси, подружньої вірності та моральної чистоти — найпривабливіших рис українського національного характеру. «Невеличка, метка й жвава, з веселою усмішкою на виду» — такою змальовує її автор на початку роману в образі «польової царівни». Дівчина, дочка Максима Ґудзя, зросла в злодійській сім’ї, але зло, що оточувало з дитинства, не спотворило душі. Письменник називає її то «польовою царівною», то «розбишацькою дочкою», тим самим акцентуючи увагу на протиріччі між благородними прагненнями дівчини і тим оточенням, у якому вона зростала. Галя зуміла зберегти моральну чистоту й душевну чуйність, щедрість. Вона мріє про щасливе життя з коханим, вірить, що зможе втримати Чіпку на шляху добра. Зрештою, усвідомивши весь трагізм ситуації, зрозумівши, що не зможе врятувати Чіпку, Галя накладає на себе руки.
Христя — один із найцікавіших жіночих образів. Добра і співчутлива до чужого горя, Христя найглибше розуміє правдошукання Чіпки. Саме ідеєю шукання правди освітлений у романі її образ. Христя також відчуває, що Грицько за складом своєї натури може зректися правди й легко змиритися з кривдою. І родинний затишок не дарує їй повного щастя: егоїстичність Грицька боляче ранить душу Христі.
Жінкою-страдницею є мати Чіпки Мотря. Вона не знала щастя змалку, не бачила його дівчиною, ще не народивши сина, стала заміжньою вдовою. Життя її — це страдницький шлях матері. Мотря гаряче любить свого єдиного сина і тяжко вболіває, коли його посадили в «чорну»: «Як сова, згорбившись, скарлючившись, ходить вона кругом чорної»; поглядає на невеличкі залізом перевиті віконця та плаче-плаче… Всіма силами бореться мати за сина, але, зрозумівши, що син став убивцею, викриває його злочин. Із психологічною переконливістю вмотивовано останній крок жінки-матері, який виправданий всією логікою розвитку образу. Прагнення справедливості в критичний момент виявилося у неї сильнішим від материнського жалю до рідного сина.
 
###144###
 
У 1865 р. І. Тобілевич отримує посаду в Єлисаветграді, куди згодом переїжджає і М. Кропивницький. Друзі організовують тут театральний гурток. У 1868 р. Іван Карпович уже в Херсоні, куди його переводять по службі для ревізії та впорядкування архіву міської поліції.
Після повернення до Єлисаветграда він бере активну участь у громадському житті, зокрема, стає активним учасником «Товариства для поширення ремесел і грамоти». Івана Карповича щиро хвилює питання: як допомогти простому люду? Шукаючи на нього відповідь, він разом з однодумцями організовує гурток, який об’єднав прогресивну інтелігенцію міста. Гуртківці цікавляться працями тих представників суспільної думки, які прагнули вказати шляхи суспільних змін. Так у поле зору І. Тобілевича потрапляють твори К. Маркса й М. Чернишевського (їх гуртківці перекладають), які з революційних позицій обстоювали думку про побудову нового суспільства. 
Він також цікавиться напрацюваннями М. Костомарова, М. Драгоманова, котрі сповідували національну ідею, читає заборонені твори Т. Шевченка. Різні погляди, різні думки, але їх об’єднувало питання соціальної справедливості, яке хвилювало й Івана Карповича. Як натура діяльна й небайдужа, він організовував численні благодійні заходи, зокрема, виручені від вистав гроші передавав для створення ремісничої школи, але розумів, що цього замало, тому щиро зізнавався: «Я бачив, що всі заходи товариства, щоб полегшити життя бідного люду, були як крапля в морі перед безміром усякого лиха, убожества і темряви, де тонуть сільські й міські маси, що ті одноразові допомоги, благодійні діла — то тільки часові, паліативні1 засоби і ліки, безсилі подужати саму хворобу.
І, розуміючи все те, опускав руки».
Саме театр розвіював тугу І. Тобілевича: у ньому він побачив могутній засіб впливу на народну свідомість, засіб засудити жорстокість і несправедливість світу, поділеного на багатих і бідних. Це засвідчується його роздумами: «…бачив своїми очима, який вплив “Наталка” робила на простий народ: і радість, і горе, і сльози Наталчині були горем, сльозами та радощами цієї зали, котра була набита панською прислугою, що тут забула своє суворе похмуре життя». Театр він розуміє як «школу життя».
У 1883 р. І. Тобілевича за неблагонадійність звільняють із посади секретаря поліції. Про це влучно сказав І. Франко: царський уряд втратив чиновника, а Україна знайшла І. Карпенка-Карого. 
 
###145###
 
У літературу І. Карпенко-Карий прийшов уже в зрілому віці й з перших проб пера заявив про себе як про талановитого драматурга, людину із чіткою громадянською позицією, демократичними поглядами. Митець звернувся до численних тем, актуальних для того часу: життя села, поява нових українських землевласників, її наслідки, зокрема, жорстокість і бездуховність багатих хижаків, інтелігенція, її суспільна роль, історія та її уроки. Ці теми втілювалися в жанрах драми, комедії, трагедії, їх різновидах. Він дебютував у жанрі оповідання («Новобранець», написане 1881 р., опубліковане 1883 р. під псевдонімом Гнат Карий).
У ньому вже були помітні особливості його творчої манери: тема тяжкої долі селянської родини; як у драматичному творі, напруженість сюжету, виразність діалогів, лаконізм мови персонажів. У п’єсах автор прагнув уразити глядача не стільки інтригою, як відтворенням суспільного тла, психологічною переконливістю персонажів. Для цього він часто звертався до мелодраматичних любовних трикутників, але компонував їх не як банальні історії кохання й зради, а в аспекті морально-психологічному. Неперевершеним зразком такого твору є соціально-психологічна драма «Безталанна» (перша назва «Хто винен?», 1883–1884). Її герої — Гнат, Варка — зображені як люди сильних почуттів, пристрастей, чесності в інтимних стосунках. Фатальна обставина (підозра в зраді) примушує Гната одружитися з тихою й несміливою Софією, котра, щиро кохаючи чоловіка, не знайшла щастя, збожеволіла й загинула від його рук. Драматург майстерно розкрив складну психологічну драму, майстерно виписавши кожного героя. Недаремно І. Франко в рецензії на постановку цього твору зауважив:
«…й під солом’яною стріхою людські серця б’ються з такою самою силою, людські пристрасті киплять і стикаються з такою самою бурхливістю… як і в людей з іншого середовища».
Трагічним пафосом позначена й соціально-психологічна драма «Наймичка» (1885), присвячена долі молодої збезчещеної дівчини Харитини, яка закінчила життя самогубством. Головний конфлікт твору — соціальний, це сутичка між багатим куркулем Цокулем і беззахисною наймичкою — під пером драматурга досягає неймовірної гостроти і трагізму. Адже типова доля покритки поєднується з темою давнього злочину й покари за нього — Цокуль у молодості кохав матір Харитини, тож дівчина — його донька. Образ наймички — найдосконаліший
у творчості драматурга, він продовжує тему жінки-страдниці, типову для української літератури.
І. Карпенко-Карий зобразив і таких героїв, котрі здатні не лише на пасивний, а й активний протест. Так, у драмі «Бурлака» (1884, перший драматичний твір автора, написаний у засланні в Новочеркаську) художньо змодельовано образ протестанта-бунтаря Опанаса Зінченка, котрий, дбаючи про інтереси громади, залишається самотнім у своїй боротьбі, проте не складає рук. Його супротивником зображено сільського старосту Михайла Михайловича, який у своїх діях керується беззаконням, насильством і шахрайством. Він, літня вже людина,
задумує одружитися з молодою дівчиною Галею, яка кохає Олексу. Щоб досягти своєї мети, він, староста, пропонує гроші Олексі й заарештовує його за нібито вкрадені коні, аби віддати в солдати. Закоханих захищає бурлака Опанас, котрого також прагне позбутися Михайло Михайлович, намагаючись відправити в Сибір. Закінчення п’єси, на відміну від попередніх, позитивне: для ревізії з волості приїжджає чиновник, котрий ніби є носієм правди, за яку бореться Опанас. Однак літературознавці вважають, що такий фінал твору зумовлений цензурними умовами.
  
###146###
 
Сюжет твору нескладний, навіть можна сказати, дріб’язковий, занурений у побут. Заможний селянин Боруля посварився з поміщиком Красовським, який принизив його лайкою. Мартин затіяв судовий процес, щоб довести, що і він дворянин, а Красовський має бути покараний за образу дворянської честі Борулі: «І щоб після цього Мартин Боруля, уродзоний шляхтич, записаний во 2-ю часть дворянської родословної книги, подарував якому-небудь приймаку Красовському свою обиду?».
Дія у творі розвивається стрімко, зокрема, завдяки тому, що експозиція й зав’язка слідують одна за одною: щойно читач познайомився з головним героєм, він зразу ж дізнається про його конфлікт із Красовським, як і про бажання Мартина стати «на дворянську лінію». Інтрига блискавично наростає. Адже дивацтва Борулі нагромаджуються: він хоче, щоб син відірвався від хліборобського ремесла і став чиновником у місті, дочка вийшла заміж не за простого парубка, а за канцеляриста. Ці сюжетні вузли досягають кульмінації й розв’язуються несподівано. Горе-жених Націєвський утік, бо, як часто трапляється в комедіях, раптово підслухав розмову Мартина й Палажки про кумів і неправильно її потрактував, вирішивши, що Марися — наречена «з приплодом». Красовський виграє справу й погрожує викинути родину Борулі з домівки. Із сенату приходить повідомлення про відмову у дворянському званні. До всіх нещасть додається ще одна біда — Степана звільняють зі служби. Така багатоступінчаста кульмінація у творі. Вона і логічна, і несподівана. Ще в експозиції комедії згадано про папери, які можуть гарантувати Борулі дворянство. А в розв’язці він їх спалює. Вогонь остаточно знищує мрію Мартина. «П’ять літ діло йшло, зовсім було признали, сопричислили… і не утвердили! І через що? Пустяк! Сказано у бумазі, що не так хвамилія стоїть: у нових бумагах — Боруля, а у старих — Беруля!.. Бодай тому писареві руки назад лопатками повикручувало, що написав — Беруля… Я і сам не знаю, хто я: чи Боруля, чи Беруля… Може, й Беруля!.. …Жаль живий бере за серце…». Водночас події розв’язки надзвичайно сконденсовані й дозволяють по-іншому поглянути на Мартина Борулю. По-перше, його ридання і сльози викликають жалість, адже він нарешті усвідомив авантюрність, а головне — непотрібність власної затії. По-друге, головний герой спустився з небес на землю, бо просить називати себе «татком», благословляє Марисю й Миколу на щасливе життя в шлюбі.
Він наказує, щоб молодята майбутніх дітей своїх, його внуків, учили, бо вони мають стати дворянами. Отож змінюється погляд Мартина на дворянство — це не зовнішні побутові реалії, а освіченість. Чи можна стверджувати, що це його міцні переконання? Напевно, ні, бо до такого висновку головний герой приходить у стані афекту. Проте прикінцеві слова Борулі дають надію на те, що він по-справжньому прозрів: «Чую, як мені легко робиться, наче нова душа сюди ввійшла, а стара, дворянська, попелом стала».
 
###147###
 
Після закінчення гімназії з відзнакою І. Франко вступив до Львівського університету (1875). Там зародилася мрія стати літератором. Утілюючи її в життя, Франко друкується в журналі «Друг». Якщо перші твори були підписані псевдонімом Джеджалик, то із часом він повертається до свого дитячого імені Мирон. Зміни були помітні й у зовнішності: І. Франко замість модного одягу носить вишиванку, відмовляється від німецької мови в листуванні.
Друга половина 70-х рр. для поета примітна тим, що він листується з М. Драгомановим, знайомиться з найвпливовішими в той час політичними та філософськими концепціями, які  й визначили світогляд І. Франка як демократичний. Він живе з мрією про справедливе, гуманне суспільство, побудоване на засадах рівності та свободи. У 1877 р. І. Франка заарештовано за звинуваченням у причетності до соціалістичного руху. Його засуджено до штрафу й шести тижнів ув’язнення. 
Насправді юнак пробув за ґратами дев’ять місяців, які для нього здавалися надзвичайно довгими через товариство злодіїв, постійні обшуки, брак свіжого повітря, перенаселені камери. Водночас він не втрачає сили духу. Навіть у таких жахливих умовах слухає розповіді засуджених і записує їх. Пізніше письменник так прокоментує цей факт свого життя: постраждав «…за приналежність до таємного товариства, до якого насправді я ніколи не належав і якого, скільки знаю, ніколи не було. Це одна з небагатьох оригінальних рис у моєму житті,
бо подібне не кожному трапляється».
Проте арешт мав фатальні наслідки для І. Франка. Він змушений перервати навчання в університеті (відновився в 1878–1879 рр., а закінчив здобувати вищу освіту в Чернівецькому університеті), багато хто зі знайомих або відвернувся від нього, або зустрічався з ним потайки, а батько його коханої Ольги Рошкевич наказав доньці відмовитися від згоди на шлюб із неблагонадійною людиною.
Письменник поринув у громадське життя, працював як журналіст в українських, польських, німецьких, австрійських, російських, чеських та інших газетах і журналах. Також він займався видавничою справою, писав власні твори, підтримував літераторів-початківців, рецензував їхні тексти.
У 1880 р. його вдруге заарештовують на три місяці за звинуваченням у підбурюванні селян Косова до бунту проти війта. У 1885 р. І. Франко вперше приїздить до Києва, із цікавістю оглядає його визначні місця та будови — Золоті ворота, Володимирський і Софійський собори. Він також знайомиться з Ольгою Хоружинською, слухачкою вищих жіночих курсів, яка з часом стала його дружиною. Київське коло спілкування письменника було досить широке: М. Старицький, М. Лисенко, В. Самійленко, Олена Пчілка, Леся Українка, Б. Грінченко.
У 1889 р. І. Франка знову заарештували. На цей раз — на два з половиною місяці за агітацію щодо приєднання Галичини до Росії. Підставою для такого звинувачення став реальний факт: він спілкувався зі студентами з України.
 
###148###
 
Цей вірш — справжня перлина не лише української, а й світової поезії. Здається, що його особливу атмосферу — світлого й сумного кохання водночас — творить уже сама інтонація, яка заколисує, навіює якісь дуже потаємні власні спогади… Проте це не так. Адже саме через словесну тканину цього неперевершеного вірша виявляється його основний мотив — вічної й незбагненної сили кохання. 
З коханням у кожної людини пов’язані вибуховий сплеск  і калейдоскоп емоцій. Їх строката й барвиста гама нюансується душевними порухами, викликаними щастям і болем, радістю й гіркотою, захопленням і розчаруванням, які в закоханої людини неминучі, як день і ніч, народження та смерть. Кохання завжди супроводжується відчуттям свята, радісного усвідомлення огрому світу, величі людини, рівновеликої космосу, світлу; загостреним міркуванням про миттєвість і вічність буття.
Про які ж відтінки й нюанси цього почуття говорить І. Франко в поезії «Чого являєшся мені...»? Ключовим образом вірша є образ «зіроньки»-коханої, до якої ліричний герой звертається з найніжнішими словами та почуттями. Вона з’являється в його снах, бентежить, хвилює, викликає солодкі спогади й водночас «...Оті ридання голосні — / Пісні». Отож ідеться про кохання невзаємне, сповнене драматичних колізій:
В житті мене ти й знать не знаєш,
Ідеш по вулиці — минаєш,
Вклонюся — навіть не зирнеш
І головою не кивнеш,
Хоч знаєш, знаєш, добре знаєш,
Як я люблю тебе без тями,
Як мучусь довгими ночами
І як літа вже за літами
Свій біль, свій жаль, свої пісні
У серці здавлюю на дні.
Душа ліричного героя зранена любов’ю. І джерелом страждань є та, котра не помічає його самого, хоча знає про щирі й давні почуття до неї. Проте переживання ліричного героя світло-сумовиті, світлі — бо він кохає, сумні — бо почуття нерозділене. Кохана приходить до нього в снах, тривожить своїм поглядом, своїм мовчанням. Він непокоїться її долею, її хвилюваннями. 
Композиційно перша строфа побудована як риторичне запитання — чого ж кохана приходить у снах, друга також розпочинається з такого ж самого запитання, але в ній є і розгорнутий болючий спогад, а третя строфа, завершальна, — своєрідна кульмінація поезії: нехай кохана з’являється, нехай приходить у снах, нехай пробуджує спогади, такі болючі й такі солодкі.
Ліричний герой кохає до самозабуття, до самозречення. Більше того, він вважає любов «дивом золотим», «щастям молодим», «бажаним, страшним гріхом», який обов’язково має відчути й пережити людське серце. 
 
###149###
 
«СОЙЧИНЕ КРИЛО»
Цей твір належить до пізнього періоду творчості І. Франка. Він написаний у 1905 р. й увійшов до збірки «На лоні природи».
Ідейно-тематичні домінанти
Зміст твору розгортається навколо історії кохання Хоми, працівника «одного бюро», інтелектуала та естета, який любить усе прекрасне побіля себе, і МаріїМанюні, дочки лісника. Життєва доля головного героя окреслюється письменником найперше як стосунки з Манею, несподівана втеча якої змінила його існування. Хома, як він сам вважає, уже три роки після такого фатального для них обох кроку своєї коханої живе з «новим світоглядом, новою життєвою нормою». 
Суть її визначається афоризмом римлянина Горація: «Зберегти рівновагу духу!». Отож, незважаючи на гасла жити без крайнощів (оптимізму й песимізму, байдужості й ентузіазму, жорстокості й надмірної чутливості), опосередковано тим давнім гаслом головний герой зізнається в тому, як тяжко він пережив розлуку з коханою. Тому й споглядає навколишній світ, уникаючи його катаклізмів, самозаглибившись.
Історія Марії сповнена подіями, несподіваними поворотами долі, зовнішніми і внутрішніми катастрофами. Вони зумовлені тим, що дівчина припустила одну — але фатальну — помилку у своєму житті, а це призвело до страшних моральних і фізичних страждань. 
Через цю незвичайну історію кохання І. Франко порушує низку проблем, актуальних і досі. Вони поділяються на екзистенційні (буттєві) — у чому сенс існування людини, як не помилитися у своєму виборі, яка роль жінки в спільноті людей — і морально-психологічні — що таке справжнє кохання, що таке відповідальність за людину, яку любиш, що таке вірність і зрада. 
Так, головний герой — «освічений чоловік, матеріаліст і детермініст», сповнений реформаторських планів щодо створення хліборобських спілок, участі в них інтелігенції, потреби агітації серед народних мас, організації «великої людової партії», проведення виборчої реформи. Він весь у вирі громадського життя, але коли його покинула Марія, Хома став самітником, відлюдьком, байдужим до суспільних інтересів: «Суспільність, держава, народ! Усе це подвійні кайдани. Один ланцюг укований із твердого заліза — насилля, а другий паралельний з ним, виплетений із м’якої павутини — конвенціальної брехні. Один в’яже тіло, другий душу, а оба з одною метою — опутати, прикрутити, обезличити і упідлити високий, вольний витвір природи — людську одиницю». Хома заховався під маску «сухого формаліста та реаліста», утік від життя, створивши культ самотності внаслідок тієї тяжкої травми, яку він пережив від втрати коханої людини. Водночас цей чоловік справедливо вважає себе сибаритом — розпещеною людиною, звиклою до розкоші, «артистом, що плекає одну штуку для штуки — вмілість жити». 
 
###150###

У творі поетизуються такі стихії, як вогонь і вода, котрі також запозичені з давніх міфів і легенд. Так, вогонь-ватра символізує очищення, живу силу. Коли Іван уперше з’являється на полонині серед вівчарів, то стає свідком розпалювання вогню. Цей язичницький обряд сповнений загадковості й такої зосередженості, що навіть на вітання парубка «Слава Ісусу!» ватаг відповідає не відразу, лише коли вогонь розгорівся. Це ритуальне священнодійство, адже вогонь підтримується протягом літа. Обожнення вогню пов’язане з віруванням у те, що він оберігає худобу від злих сил, тому на полонині хтось із вівчарів обов’язково залишається, доки «…згасне вогонь, той вогонь полонинський, що сам народився, неначе Бог, сам має й заснути».
Вода символізує цілющість, життєдайність, проте в ній може водитися й нечисть. Невипадково знайомство Івана та Марічки відбувається на березі Черемоша, і та ж шалена вода — повінь — забирає Марічку.
Горянин тісно пов’язаний із природою. Вона для нього одухотворена, вічно жива. Іван бачить божественне начало  і в християнському Богові, і в природі. 
Також у повісті відтворено уявлення гуцулів про смерть як продовження життя в обряді поховання Івана. На його вустах ніби викарбувалося запитання: «…що наше життя? Як блиск на небі, як черешневий цвіт…». Воно швидкоплинне, а смерть гуцули сприймають оригінально — через танці, веселощі. 
Вона лише символізує одне коло, коло життя окремої людини, а життя природи, світу продовжується. За окремими деталями з твору читач здогадується, що йдеться про кінець ХІХ — початок ХХ ст., проте письменник творить унікальну позачасову картину, всезагальну, як у міфі, у якому тісно переплітаються минуле, сьогодення й майбутнє.
Завдяки широкому фольклорно-міфологічному матеріалу, використаному М. Коцюбинським, повість набуває філософічності: що таке ідеал — у житті та в коханні, чи можна його досягти; як зберегти гармонію — у бутті та в душі; як співвідносяться мить і вічність, життя і смерть.
У центрі повісті — образ Івана Палійчука, його життєва історія від народження до смерті. Письменник не подає її розгорнуто, а зупиняється на окремих подіях, які є визначальними для світосприйняття і внутрішнього світу цього персонажа. Так, уже перші дні після народження маленького Іванка огорнуті незвичайністю: хлопченя було неспокійним, і його матір щиро вважала, що це особливий знак: її дитину підмінили на бісеня.
З такими ж фантастичними знаннями про світ хлопець і виростає. Він, як і його батьки, вірить, що «на світі панує нечиста сила, що арідник (злий дух) править усім; що в лісах повно лісовиків, які пасуть там свою маржинку: оленів, зайців і серн; що там блукає веселий чугайстир, який зараз просить стрічного в танець та роздирає нявки; що живе в лісі голос сокири». Для хлопця природа жива й одухотворена, саме так він її сприймає та розуміє — як язичник.
Захоплене ставлення до природи, поклоніння їй нероздільне для Івана і з розумінням кохання як великої загадки. Перша зустріч підлітків незвична, як і все в їхньому житті, адже знайомство починається з бійки. І це так промовисто, бо з очікуваної сутички двох родин, які давно ворогують, народжується неймовірно щире й високе кохання. Їхні стосунки такі душевні, що народжують пісні: Іван грає на флоярі, а Марічка співає. Вони також самі творять пісні — коломийки. Їхні душі зливалися в цих мелодіях.