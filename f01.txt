###001###

Їжачок Буль із раннього дитинства мріяв про шко
лу. Багато його друзів уже ходили туди Часто вони 
розповідали веселі історії, що траплялися з ними 
під час занять Школа здавалася Булю радісною за
хопливою пригодою Йому хотілося якомога швидше 
стати учнем
І ось такий день настав Буль  був на сьомому  
небі від щастя.
Уранці він поспішив до школи Тут усе для нього   
було новим і незвичним,але Буль зовсім не боявся  
Він був в очікуванні цікавих пригод і веселих 
 історій Але,зайшовши в клас,він побачив зовсім 
незнайомих звіряток,які спокійно сиділи за партами 
Їжачок трішки  захвилювався,однак чекав,що до 
класу зайде вчителька і почнуться веселощі.
Яким же було його  здивування,коли вчителька 
замість смішних історій почала пояснювати,як у шко
лі потрібно поводитися Учні повинні уважно слухати,
вчитися читати,писати,лічити і малювати.
Це  не дуже сподобалося  Булю А коли всі зві
рята почали виконувати завдання,то він і зовсім  
розгубився У маленького їжачка погано виходило,
і він  дуже боявся,що вчителька буде його сварити  
Крім того,Буль не до кінця зрозумів завдання, 
а перепитати соромився.
Після уроків їжачок повертався додому  засмученим і наляканим Школа виявилася зовсім не такою,
як уявлялося За вечерею він майже не розмовляв 
і дуже рано пішов спати.

###002###

Уранці Буль прокинувся у сльозах.
— Я не хочу йти до школи­ — плакав їжачок,дивуючи маму.
— Чому,Булю? Хіба тобі не цікаво отримувати  
нові знання і знайомитися з новими друзями?
— Ні,там зовсім не цікаво,а страшно Я хочу  
залишатися вдома,гратися і читати веселі розповіді 
для дітей про школу.
На цих словах їжачок запнувся Адже справді,та
кі історії були його улюбленими Він так мріяв про 
школу,а тепер боїться її Малюк устромився носом 
у подушку і заплакав Але його мама все зрозуміла¨ 
їжачок боявся не школи,а нового способу життя.
— Любий,не потрібно плакати Боятися нового і 
невідомого цілком природно Навіть дорослі почува
ються ніяково,потрапляючи в незвичні,нові умови.
Почувши це,Буль трохи заспокоївся:
— Мене не будуть сварити за те,що у мене не все 
виходить?
— Звичайно,ні Помилятися може кожен Для 
цього ти й пішов до школи,щоб учитися Не бійся 
запитувати про все,що тобі не зрозуміло,і в тебе 
обов’язково все вийде­
— А якщо я принесу погану оцінку,ти не переста
неш мене любити?
— Звісно,що ні­ Адже ми з татом любимо тебе 
не за якісь заслуги,а просто за те,що ти наш синок 
До того ж візьми до уваги,що головне у школі —  
не оцінки,а нові знання та досвід­ А ще там ти змо
жеш знайти нових друзів­
Буль дуже зрадів розмові з мамою,знову за
хотів іти до школи,але про всяк випадок вирішив  
уточнити¨
— А бігати і стрибати зовсімзовсім не можна,так?
Мама усміхнулася¨
— Можна,але тільки на перервах А на заняттях  
потрібно бути уважним,щоб не проґавити нічого  
цікавого.

###003###

Хтось завжди у чомусь кращий:
швидший хтось, чи більш відважний.
Хтось сильніший, розумніший,
справедливіший, добріший!
Хтось зліпити може птаха,
хтось найкращий в боротьбі.
В когось здібності до шахів,
хтось футбол обрав собі.
Хтось на сцені гарно грає,
хтось комп’ютер добре знає,
хтось малює, хтось танцює,
вишиває чи співає.
Хтось писатиме романи,
а хтось буде — музикант!


###004###

ЯкЩО ВЧитиСЯ ВАжкО
Навчання у школі має велике значення. Та іноді це
дуже важко! Але завжди, коли я старанно виконую
завдання, мене у школі хвалять. Це найкраще почуття у світі!
Що тобі подобається найбільше у школі, крім
перерви? Мені подобається дізнаватися про вулкани
чи динозаврів. Або навчатися грати на різних музичних
інструментах. Наприклад, на флейті або трубі. Такі
уроки я дуже люблю.
Чи бувало в тебе таке, що ти щосили намагаєшся щось зрозуміти, але все одно нічого не виходить?
Коли це трапляється зі мною, я дуже засмучуюся
і хочу все кинути.
Минулого тижня вчителька показувала класу новий
спосіб виконання дії додавання. Як я не намагався, ніяк не міг його зрозуміти. Стало сумно. Хотілося
припинити всі зусилля. А вчителька це помітила і запропонувала мені допомогу. Я залишився після уроків.
Уявляєш, цей час у школі я провів із задоволенням! Учителька показала мені багато прикладів. 
І я не тільки зрозумів спосіб додавання, а й жартував
зі своїх помилок!
За кілька днів, коли на уроці ми розв’язували такі приклади, я трохи нервував. Кілька хвилин сидів і
спостерігав, як інші діти виконують завдання. Потім
побачив, що вчителька усміхається мені. І я все згадав! Узяв ручку й нарешті почав писати.
І знаєш що? Я це зробив! Я правильно розв’язав
усі приклади! Моє навчання і старанна праця не були
даремними. Я був дуже задоволений виконаною роботою!
Я зрозумів головне — не здаватися в жодному
разі! Насправді, єдине, що потрібно, — це наполеглива
праця! Є різні шляхи до знань. Якщо ти знайдеш
свій, навчання перетвориться на велике задоволення.
Те, що раніше здавалося складним, стане легким
і цікавим!

###005###

УСІ кНижки ГАрНІ
Мама дала Настусі гроші і сказала:
— Піди до книгарні й купи собі дві книжечки.
Там є гарні книжечки — про пташок і метеликів,
про звірят і рибок…
Пішла Настуся. А там книжок — ой, скільки ж
там книжок! Стоїть Настуся перед полицею, в очах
у неї сяє радість. Бо Настуся вже вміє читати. Дивиться вона на книжечки й читає: ця — про їжачка,
ця — про котика. А ось ця — про горобчика,
а ця — про ластівку. А он та — про ягнятко, а та —
про сірого бичка.
Задумалася, занепокоїлася Настуся: «Що ж робити? Грошей у неї тільки на дві книжечки, а книжечок
он скільки! Купиш про їжачка, про котика, а горобчик, ластівка і ягнятко? Хіба ж можна без них додому йти? Купиш про ягнятко і про ластівку, а їжачок
і котик?..»

###006###

Господиня Осінь в лісі походжає,
хто як потрудився, у звірят питає.
Захиталась гілочка
і з’явилась білочка:
— Я запас роблю на зиму,
у надійну комірчину
заховаю шишки
і смачні горішки.
Обізвався їжачок,
сіра шубка з голочок:
— У останні теплі днини
листям я встелив хатину,
щоб до самої весни
снились теплі жовті сни.
Зайченятко виглядає
і сміливо промовляє:
— Я про зиму пам’ятаю,
кожушину поміняю,
щоб, як скочу в білий сніг,
вовк знайти мене не зміг.
По стежині йде ведмедик
і несе він діжку меду:
— Я старався теж, як міг,
збудував собі барліг.
Бджоли меду ось дали,
щоб солодкі сни були.
І ікластий вепр озвався:
— До зими я готувався
і під дубом у комору
жолудів насипав гору.
А лисиця-ледащиця
і не думає трудиться.
По галяві походжає
і тихесенько співає:
— Мене холод не лякає,
бо в курник дорогу знаю.
З півнем потоваришую,
якось та й перезимую.

###007###

бІлОЧкА ВОСЕНи
На гіллячках, на тоненьких,
поки день ще не погас,
сироїжки та опеньки
білка сушить про запас.
Так нашпилює охайно,
так їх тулить на сосні
і міркує: «А нехай-но
ще побудуть тут мені!
Поки дні іще хороші,
поки є іще тепло,
а як випадуть пороші,
заберу їх у дупло.
Буде холодно надворі,
сніг посиплеться з дубів,
буде в мене у коморі
ціла в’язочка грибів!»
Але білочці не спиться.
Дятел стукає: тук-тук!
Щоб не вкрала їх лисиця
або хитрий бурундук.

###008###

ОСІННІй кОНЦЕрт
Якось Їжачок вирішив зробити Осені подарунок. Він дуже хотів віддячити їй за блискучі
каштани, золоте листя і смачні грибочки.
— А що коли я влаштую для неї справжній
концерт?! — подумав Їжачок.
Пихкаючи, він забрався на пеньок і, мов
диригент, змахнув гілочками.
— Стук-стук, — застукотіли каштани,
уявивши, що грають на барабанах.
— Ш-ш-ш-ш! — зашелестіло пожовкле листячко.
— Д-у-у-у-у-у! — заспівав вітер, щосили
дмухаючи у свою дудку.
— Скрип-скрип, — заграли дерева, повільно погойдуючись під пісню вітру-дударика.
— Тррр-тррр, — і собі підхопили мелодію
кленові літачки, весело спускаючись на землю.
Аж раптом…
— Кап-кап-кап, — зашуміли дощові крапельки.
Їжачок спочатку засмутився — дощик зашкодив такому чудовому концерту! А потім
здогадався:
— Це ж мені Осінь так аплодує!
І задоволений Їжачок швидко задріботів
маленькими ніжками до своєї домівки.

###009###

ЗАйЧикОВА ХАтиНкА
Жили собі Лисиця і Заєць. У Лисиці була хатинка
крижана, а в Зайчика — дерев’яна.
Прийшла весна-красна, і Лисиччина хатинка водою
стекла. А Зайчикова стоїть, як і стояла.
От Лисиця попросилася до Зайця переночувати та
його з хатинки й вигнала. Іде Зайчик лісом і гірко
плаче. Назустріч йому Собачка:
— Гав! Гав! Чого ти, Зайчику, плачеш?
— Лисиця з хати мене вигнала!
— Не плач, Зайчику, я тобі допоможу.
Підійшла Собачка до хатки і голосно загавкала:
— Гав-гав-гав! Іди, руда, геть!
А Лисиця їй із печі відповідає:
— Як вискочу, як вистрибну — боки тобі намну!
Собачка злякалася й утекла.
Знову заплакав Зайчик — іще дужче. Тут Ведмідь іде.
— Не плач, Зайчику, я тобі допоможу.
Пішов Ведмідь Лисицю виганяти. Підійшов до
хатинки та як зареве:
— Іди, руда, геть!
А Лисиця:
— Як вискочу, як вистрибну — боки тобі намну!
Злякався Ведмідь і втік у ліс.
Сидить сіренький під кущем і знову плаче. Іде
повз нього Півник — Золотий гребінець. На плечі
косу несе.
— Ку-ку-рі-ку! Чого, Зайчику, плачеш?
— Попросилася Лисиця переночувати та й вигнала
мене з власної хатинки.
— Ходімо, я тобі допоможу, — рішуче каже Півник.
— Ні, Півнику, не виженеш. Собачка гнала — не
вигнала. Ведмідь спробував — марно. Де тобі! —
плаче Зайчик.
Підійшли вони до хатинки. Півник крилами змахнув:
— Ку-ку-рі-ку! На плечі косу несу!
Йду до хати! Хочу Лисицю прогнати!
Руда почула і злякалася:
— Зачекай, узуваюся!
Голосистий Півник знову:
— Ку-ку-рі-ку! Беру косу!
А Лисиця йому:
— Зачекай, одягаюся!
Півник утретє:
— Ку-ку-рі-ку! Уже йду до хати!
Буду Лисицю виганяти!
Перелякана руда хитрунка вибігла з хати і до лісу
втекла.
А Зайчик і Півник почали жити разом у затишній
дерев’яній хатинці.

###010###

ВЕдМІдь І бджОли
Дикі бджоли мали гніздо в дуплі дерева.
Довідався про це ведмідь. Прийшов до них і каже:
— Ви дрібні і слабкі створіння! Дайте мені меду! 
— Добре, — кажуть бджоли. — Якщо справишся
з нами, ми дамо тобі меду.
Ведмідь уткнув свою голову в дупло дерева та й
висунув язик, щоб злизати мед.
Але відразу відчув такий страшний біль, що й про
свою силу забув. То бджоли в язик, у вуха та в ніс
накололи його своїми жалами.
Кинувся ведмідь тікати. А рій бджіл йому навздогін дзвінко задзижчав:
— Пам’ятай: і малі створіння вміють борони тися!
У цій казці така наука: навіть малими, але згуртованими силами, можна багато доброго зробити і від
ворогів оборонитися.

###011###

лиСиЧкА І жУрАВЕль
Були собi Лисичка і Журавель. Зустрілися вони
якось у лісі. Та такі стали приятелі!
Кличе Лисичка Журавля до себе в гості:
— Приходь, Журавлику! Приходь, лебедику! Я для
тебе — як для себе.
От приходить Журавель на ласкаві запросини.
А Лисичка наварила кашки з молоком, розмазала
по тарілці та й припрошує:
— Пригощайся, Журавлику! Пригощайся, лебедику!
Журавель до кашки. Стукав, стукав дзьобом по
тарілці — нічого не вхопить.
А Лисичка як узялася до страви — лизь та лизь
гарненько язиком, аж поки сама всю кашу не вилизала. А тоді до Журавля мовить:
— Вибачай, Журавлику, — що мала, тим тебе й
пригощала, а більше немає нічого.
— То спасибі ж, — мовить Журавель. — Приходь же,
Лисичко, тепер до мене в гості.
— А прийду, Журавлику! Прийду, лебедику!
На тому й розійшлися.
От уже Лисичка йде до Журавля на гостину. А Журавель наварив такої смачної страви! Узяв i м’яса,
і картопельки, і бурячків. Покришив дрібненько,
склав у глечик із вузькою шийкою та й каже:
— Пригощайся, люба приятелько, не соромся!
От Лисичка до глечика — голова не влазить! Вона сюди, вона туди, вона i лапкою — не витягне.
Крутиться Лисичка, скаче, у глечик зазирає, нюхає...
А Журавель не гуляє: усе дзьобом у глечик, усе
у глечик. Помаленьку-помаленьку — та й поїв,
що наварив. А тоді й каже:
— Оце ж вибачай, Лисуню, що мав, то тим i пригощав. Та вже більше нічого не маю на гостину.
Ох i розгнівалася ж Лисичка! Так розсердилася,
що й подякувати забула. Відтоді Лисичка не приятелює із Журавлями.

###012###

ВЕдМІдь І ПАВУЧОк
Одного разу після довгої мандрівки по лісу ведмідь
заліз у свій барліг і міцно заснув. А коли прокинувся,
то побачив, що по його лапі повзе павучок.
— Що це ти собі надумав? По мені, могутньому та
сильному, лазити?! — роздратовано пробурмотів ведмідь. Ухопив малого павучка і хотів був його вбити.
— Даруйте, дядечку, я більше не буду, — почав
благати павучок ведмедя. — Відпустіть, я Вам ще у
пригоді стану!
— Чим же ти можеш мені послужити? — здивувався старий ведмідь. — Який із тебе помічник?
Але все-таки пожалів маленького і відпустив.
Через деякий час у ліс прийшли мисливці. Натрапили вони на сліди ведмедя і почали за ним ганятись.
Бідний ведмідь не знав куди подітися, щоб урятуватися від мисливців. Раптом побачив під величезною
скелею яму і скочив туди.
Павучок це побачив і одразу про все здогадався.
Він поліз до тієї ями і швидко обснував її густою павутиною. Потім став чекати, що буде далі. Аж тут
біжать мисливці. Прибігли і стали неподалік від скелі.
— А може, наш бурмило сидить у тій ямі під
скелею? — сказав один із мисливців.
— Туди він не міг залізти, — озвався другий мисливець. — Хіба ти не бачиш — там повно павутиння.
Якби ведмідь заліз туди, то павутиння порвав би.
Хіба не так?
— Це правда! — погодилися всі мисливці. Постояли, покрутилися та й пішли далі на пошуки.
А клишоногий сидить собі тихенько у тій ямі і від
страху ні живий, ні мертвий. Так злякався, бідолаха,
що не смів навіть поворухнутися. І сидів там довгодовго. За деякий час вирішив повертатися додому.
Став вилазити з ями і очам своїм не вірить — яма поснована густим павутинням, а павучок гойдається
на ньому і сміється.
— Бачите, дядьку, — озвався він до ведмедя, —
якби не моє павутиння, то вас уже не було б на світі.
Ви мене тоді пожаліли, то і я вас пожалів. Як кажуть:
«Старе добро не забувається!»
— Щиро тобі дякую, павуче, що ти врятував мене від смерті, — відповів зі сльозами на очах старий
ведмідь.
Відтоді ведмідь ставився до павучка з великою повагою і вдячністю. 

###013###

кУрОЧкА, МиШкА тА ПІВНик
Жили собі, були собі курочка, мишка та півник.
Якось курочка знайшла житнє зернятко. Знайшла
його й закудкудакала:
— Ко-ко-ко, ко-ко-ко! Гляньте-но, що я знайшла!
Хто віднесе до млина?
— Я — ні, — сказала мишка.
— Я теж ні, — сказав півник.
Понесла курочка сама зернятко до млина. Мірошник змолов його на борошно.
— Хто понесе борошно додому? — спитала курочка.
— Я — ні, — сказала мишка.
— Я теж ні, — сказав півник.
Понесла курочка сама борошно додому.
— Хто замісить тісто на хліб? — спитала курочка.
— Я — ні, — сказала мишка.
— Я теж ні, — сказав півник.
Замісила курочка тісто сама.
— Хто затопить піч? — спитала вона.
— Я — ні, — сказала мишка.
— Я теж ні, — сказав півник.
Тож запалила курочка вогонь у печі сама.
— Хто спече хліб? — запитала вона.
— Я — ні, — сказала мишка.
— Я теж ні, — сказав півник.
Спекла курочка хліб сама.
— А хто ж їстиме хліб? — запитала курочка, коли
вже спекла хліб.
— Я! — сказала мишка.
— Я теж! — сказав півник.
— Ні! — відповіла курочка. — Хліб я з’їм сама зі
своїми курчатками.
Так і сталося. Коли хліб добре випікся, курочка зі
своїми курчатками зі смаком його з’їли.
Через тиждень курочка знову знайшла житнє зернятко і знову надумала пекти хліб. Тільки-но мишка
та півник почули про це — схопили зернятко, швиденько побігли до млина, змололи його на борошно
й хутенько принесли додому.
Півник замісив тісто на хліб, а мишка допомогла
курочці розпалити в печі.
Спекли курочка, мишка та півник хліб і смачно його
з’їли гуртом: курочка з курчатами, мишка та півник.
Ото був смачний обід!

###014###

лиСиЦЯ І ЯСтрУб
Сів якось яструб на березі річки i задрімав на теплому вiд сонця камені. Підбігла до яструба хитра
лисиця i вхопила його своїми гострими зубами.
— Ой, не їж мене! — заблагав її яструб. — Відпусти мене на волю, а я за те знесу тобі яйце завбільшки
із твою голову.
«Ох i пощастило ж мені! — подумала лисиця. —
Такого птаха впіймати! Справжнісінький скарб!»
Розтулила вона зуби i випустила яструба. А яструб
сів на гілці дерева i почав дражнити дурну лисицю:
— Не знесу я тобі яйця завбільшки із твою голову, — сказав він. — Не знесу через те, що не можу.
Зате дам тобі три поради. Ось вони. Перша порада:
ніколи не вір абикому. Друга порада: не засмучуйся
через дрiбницi. I третя порада… — Тут яструб подивився на голодну лисицю і помовчав. — Третя порада
така: що впіймала, те тримай міцно.

###015###

ЗНиклий МІШОк
Святий Миколай наготував мішка з подарунками та
різочками і, щоб не їхати голодним у далеку мандрівку,
вирішив випити молока з коржиком-миколайчиком.
У затишній кухні святий Миколай швиденько поїв.
А коли повернувся в кімнату — не знайшов мішка з
подарунками!
Вибіг надвір і побачив, що від його хатинки ведуть
сліди. А закінчуються вони біля великої сріблястої кулі.
Раптом у ній відчинилися двері і вийшов зелений
інопланетянин.
— Доброго вечора, — проскрипів він.
— Вітаю! — відповів Миколай. — Це ви взяли
мого мішка?
— Я. Хотів подивитися, що це таке і навіщо. Та
нічого не зрозумів.
— Можна було запитати! Я б показав! Хочете?
— Хочу! — відповів інопланетянин.
Він віддав мішок святому Миколаю і вони полинули над Україною. Дорогою Миколай розповідав про
добрі справи дівчаток і хлопчиків. Усі ті справи були записані в нього в товсту книжку. Залітаючи до
осель, слухняним діткам Миколай клав під подушку
подарунок, а неслухам — різочку.
— Яке гарне свято! — сказав інопланетянин. —
А наші діти цього року зовсім неслухняні були. Ми
просто не знали, що робити… А тепер — знаємо!
Шановний Миколаю, чи не могли б ви і до наших
дітей прилітати?
— Я ж не встигну! Сьогодні он
ледь упорався. А якщо літатиму
на вашу планету, то тут діти залишаться без гостинців…
— Але в нас інший календар.
Тому це свято буде в іншу ніч!
— Тоді — згода! — відповів
Миколай.
Відтоді у святого Миколая
з’явилася ще одна товста книжка.
Туди він записує добрі і недобрі
справи дітей з іншої планети.

###016###

НОВий рІк
Хоч місяці й рідні брати, але вдачу мають різну.
Весняні — веселі та працьовиті, літні — запальні та
гарячі, осінні — тихі й сумовиті. А зимові — лежебоки. Скільки в них того діла: льоду настелити, снігу
потрусити, та й по справі. Вони ж похмурі та сердиті.
Чи не тому, що нудно без роботи?
Одного разу зимові місяці й кажуть:
— Чого новий рік починається весною та й весною?
(Бо тоді ще роки справді лічили з весни).
— За що весняним місяцям стільки честі? — мовлять Грудень, Січень і Лютий. — Ми так не хочемо.
Хай іншим теж випадає Новорічне свято!
— Та ми що, ми не проти, — відповіли на це Березень, Квітень і Травень. — У нас і без того роботи
та й роботи. Сніги розтопити, берези розбудити, розкрити тисячі квіток. Хай інші рік починають.
— Тільки не ми! — обізвалися Червень, Липень і
Серпень. — Бо й нам ніколи. Ми вишні-черешні червонимо, жито-пшеницю жнемо, хлібом весь рік годуємо.
— У нас теж чимало справ, — мовили Вересень,
Жовтень і Листопад. — Та й не любимо ми пишних
і гучних свят, а бажаємо тиші.
— Лишаєтесь ви, зимові брати, — сказали весняні
місяці. — Ви й справляйте Новий рік. Ану, де Грудень?
Озирнулися — нема Грудня, не знати куди подався.
— Як нема старшого брата, за цю справу візьмуся
я, — зголосився Січень.
Ось так і вийшло, що два зимові місяці рік починають, а їхній старший брат завершує. Зате до свята
вони чинять цікаві речі! Замість пташок у них щебечуть щедрівки, а на ялинках з’являються цукерки.

###017###

диВОВижНий СНІГОПАд
На самому вершечку стрімкої гори, зарослої лісом,
стоїть хатинка. І живе там велика родина вітрів. Найстарший у ній — Північний Вітер, дідусь із довгою
сивою бородою. Одягнений він у теплий кожух, узутий
у високі чоботи, що голосно риплять при ході.
У дідуся декілька дорослих синів і доньок та двоє
пустотливих онуків: близнята Вітерці.
Коли надходить зима, Північний Вітер щоранку
приносить у подвір’я величезні мішки, набиті снігом,
кладе їх на сани і зринає у повітря на парі своїх летючих коней. Він кружляє над лісами, степами, морями,
містами та селами і щедро сипле згори, зі своїх мішків, густий білий сніг.
Не байдикують й інші вітри з великої родини.
Лише близнята Вітерці здебільшого сидять удома.
Якось узимку вони бавились на подвір’ї. Нікого з
дорослих не було — усі вітри розлетілися у справах.
Лише дідові сани з мішком, наповненим снігом, стояли посеред двору. — Шкода, що дідусь сіятиме довкола сніг лише
завтра! — сказав один із Вітерців, зиркнувши на сани. — От якби сьогодні, ми у сніжки погралися б!
Чекати Вітерці не любили. Тож розв’язали дідусів
мішок, відсипали звідтіля трохи снігу і до самого вечора досхочу бавилися. А зранку визирнули на подвір’я
і вжахнулися: мішок, який вони вчора розв’язали і
забули зав’язати, був порожнім. Увесь сніг із нього
висипався і лежав тепер великими кучугурами.
— Ой лишечко! — скрикнув один із братів. —
Дідусь же казав, що сьогодні має бути снігопад
над містом. Він мав поїхати до міста з цим мішком.
А тепер у ньому зовсім немає снігу... І ми його не
позбираємо самі...
— Я придумав! — озвався інший Вітерець. —
Нанесемо з комори різних смаколиків, наскладаємо
у мішок. Дідусь не зазиратиме всередину, він його
просто візьме й висипле над містом!
Вітерці заходилися наповнювати дідів мішок.
А згодом на подвір’я, порипуючи чобітьми, прийшов
Північний Вітер. Усівся на санях і швидко помчав. А коли
опинився над великим містом, то розв’язав мішок.
Що тут зчинилося! На міську бруківку замість білих
холодних сніжинок посипалися цукерки, печиво, родзинки та інші солодощі... Навіть яблука пострибали
по землі, ніби маленькі м’ячі.
Спершу люди у місті страшенно здивувалися такому незвичному снігопаду. А потім заходилися збирати
щедрі подарунки.

###018###

Як ЗАйЧики ЗиМУВАли
Узимку двоє зайчиків забрели на город. Снігу було небагато — вони потрудилися лапками і вигребли
з-під землі декілька морквинок.
— Як добре! Сьогодні ми наїмося досхочу! —
сказав перший зайчик.
— Може, не варто з’їдати всю моркву одразу?
Давай з’їмо стільки, щоб не бути голодними, а решту
зекономимо — пізніше пригодиться! — запропонував
другий зайчик.
— Не знаю я такого слова — економити! Є морква —
їж, нема — шукай чогось іншого поїсти!
Другий зайчик не став сперечатися. Він міцно затис лапками дві морквинки, що залишилися від обіду, і пострибав до своєї нірки. А перший усе їв та їв, аж
нарешті відчув, що живіт у нього повнісінький. Залишився ще шматок моркви — та він уже на неї і
дивитися не міг. Узяв та й викинув рештки.
Наступного дня город і ліс замело снігом.
Знялася така хуртовина, що з нірки й носа не висунеш. У другого зайчика — дві морквинки. Він
їх потрохи куштує, аби лише не відчувати голоду, —
і так перебув у нірці негоду.
А перший з голоду аж занедужав. Коли нарешті
можна було вибігти в ліс — у нього не стало сили
вилізти з нірки. Добре, що товариш допоміг: збігав
на город та притягнув примерзлу капустину.
Зате перший зайчик добре запам’ятав слово «економити»: він зрозумів, що треба навчитися зберігати
їжу, поки не здобудеш нової. А хто вміє зберігати —
той уміє й господарювати.

###019###

Як ОкСАНА ВЕрбОЮ СтАлА
Колись давно в одному селі жила вродлива
дівчина Оксана. Дуже полюбляла вона вбратися
у вишивану сорочку, плахту, взути на ноги червоні
чобітки, надіти на шию намисто, прикрасити волосся
стрічками. І так гарно вбрана ходила дівчина на річку — помилуватися своїм відображенням у її гладкому плесі. Могла годинами так сидіти, задивляючись
на свою вроду та усміхаючись сама до себе.
Кликали Оксану дівчата водити хороводи, а вона лише плечима знизувала. Мати просила доньку
допомогти — води із криниці принести, на городі попоратися. Та у відповідь завжди чула: «Ой, не зараз,
мамо...»
Одного вечора, коли дівчина, як зазвичай, стояла
на березі, з води визирнув Водяник. Побачив він красуню та й завмер, зачарований її вродою. Саме у цей
час нагодилася Оксанчина матуся й покликала дівчину додому. А та у відповідь:
— Не хочу йти до хати! Немила вона мені! Я б так
усе життя стояла край води, милуючись своєю вродою!
Почувши таке бажання Оксани, Водяник умить
виконав його. І тут ніжки дівчини перетворилися на коріння, яке міцно трималося за берег, і вже не могла красуня зрушити з місця. Гнучкий дівочий
стан став тонким вербовим стовбуром, руки перетворилися на гілля, а довге кучеряве волосся — на
тонесенькі гілочки, що схилялися до самої води, торкаючись свого відображення в ній. Саме так, як мріяла
Оксана.
А Водяник, плеснувши по воді хвостом, опустився,
задоволений, на самісіньке дно. Тепер красуня-верба
завжди буде перед його очима.

###020###

диВОВижНІ ІМЕНА
Якось сидів я в парку на лаві. Поряд зі мною читав газету старенький дідусь у солом’яному брилі і
барвистій вишиванці. А неподалік грався м’ячиком
маленький хлопчик. Підкинув хлопчик м’ячика. Ударився той об стовбур дерева й відкотився прямцем
дідусеві до ніг. Підняв дідусь м’ячика і чекає, що
далі буде.
Підійшов хлопчик до нашої лави, став за два кроки
і теж чекає, щоб йому м’ячика віддали.
— Ти хто? — запитав дідусь.
— Петрик, — баском відказав хлопчик.
— І прізвище своє знаєш?
— Знаю. Козаченко.
— А ще ти хто?
Хлопчик мовчав.
— У якому місті ти мешкаєш?
— У Києві.
— Отже, ти не тільки Петрик Козаченко, —
усміхнувся дідусь, — а й киянин. Крім того, ти —
українець, бо народився в Україні й належиш до
українського роду. А ще ти — європеєць. Адже наша країна розташована не в Африці, не в Америці,
не в Австралії, а в Європі. І нарешті, ти землянин, бо живеш на планеті Земля. Он хто ти, Петрику
Козаченку!
Дідусь простяг хлопчикові м’ячика. Той ухопив його обіруч і вистрибцем побіг розказувати мамі, що
сиділа на сусідній лаві, скільки, виявляється, у нього
цікавих, просто дивовижних імен.

###021###

МУдрА МОВА
Коли хлопчики гралися в піратів, Тарасик, сам не
усвідомлюючи, як це сталося, похвалився:
— А в мене справжній морський бінокль є.
— Ой, завтра принеси! — залунало з усіх боків.
Тарасик не знав, що відповісти, бо ніякого бінокля
в нього не було. Тому, опустивши очі, тихо промовив:
— Та... не знаю...
— Ні, ти пообіцяй! — наполіг Миколка, що був
у їхньому гурті верховодою. Тарасикові не вистачило духу зізнатися, що все це він вигадав. Тому
нетвердо сказав:
— Гаразд, обіцяю.
— Ну дивись! — вигукнув Миколка. — Слово не
горобець...
Прийшов Тарасик додому засмучений і питає
в бабусі:
— А що це означає: «слово не горобець»?
— Це, — каже бабуся, — така приказка є: «Слово
не горобець, вилетить — не піймаєш». І означає це
що, перш ніж щось сказати, гарненько подумай, бо
потім можеш ой як пожалкувати. — Бабуся помовчала, а тоді повела далі:
— Мудрих приказок люди за віки придумали
безліч. Зокрема, й про нашу рідну мову. Про те, як
шанувати слово, не розкидатися ним. Ось зачекайно, я хоч кілька з них пригадаю. Про базік, лепетух,
торохтіїв з осудом кажуть: «Довгим язиком тільки полумиски лизати». Або: «Слово не полова, язик
не помело». Тим часом людей розсудливих, стриманих сприймають із повагою: «Хто мовчить, той двох
навчить». Дуже цінується привітне, ґречне слово.
А про зле спадають на думку такі приказки: «Гостре
словечко коле сердечко», «Шабля ранить голову,
а слово — душу»... Як бачиш, Тарасику, наша мова
дуже мудра. Нею слід пишатися, берегти її і старанно
вивчати...
Тарасик уважно слухав, та неспокій не полишав
його, і коли бабуся змовкла, він спитав:
— А що я хлопцям скажу? Ну, про бінокль?
— Я вважаю, що мужня, чесна людина мусить
зізнатися, що через свою хвалькуватість сказала неправду. І, звісно, вибачитися перед товаришами. Це,
хлопче, буде тобі наука, бо, як кажуть, брехнею весь
світ перейдеш, та назад не вернешся.

###022###

тьОХІВАНкО, тьОХАНдрІйкО І ЦВІрІНькО
Було це навесні. Солов’їха Тьохмаруся сиділа у
гнізді на яєчках. Коли це прилетів її чоловік соловейко Тьохвасиль і стурбовано сказав:
— Ти, будь ласка, не хвилюйся, але в наших сусідів Горобейченків біда. Мабуть, напав на них якийсь
хижацюра... Зникли вони. Одне тільки яєчко у гнізді
напризволяще лишилося.
— Ох-тьох-тьох! Ох-тьох-тьох! — забідкалась
солов’їха. — Ну що ж, давай те яєчко сюди. Я його
теж висиджу...
Так у родині Соловейченків, крім рідних
синів Тьох іванка та Тьохандрійка, з’явився синочокприймак Цвірінько.
Підросли хлопці, почали вчитися говорити. Хлоп’ятасолов’ята солов’їною мовою витьохкують, а Цвірінько
по-горобиному чеше.
Сміються солов’ята, кепкують:
— Ех ти! Цвірінькало нещасне! Ану, скажи «тьох»!
— Цвійох!
— Ха-ха-тьох! Ха-ха-тьох! — заливаються солов’ята.
— Наша мова, диви, яка гарна! Співуча! А твоя — цвіркаговірка якась!
Почула це мати солов’їха та як гримне на хлоп’ятсолов’ят:
— Ох ви безсовісні! Він же ваш братик! Та й щоб ви
знали — ми, солов’ї, теж із роду горобиних, горобцеподібних! Розумієте?
— Го-ро-би-них?! — роззявив дзьобика Тьохіванко. — Тю!
— Го-роб-це-по-діб-них?! — роззявив дзьобика
Тьохандрійко. — Тю-у!
— От вам і «тю»!.. Хто іншу мову зневажає, той
і свою не поважає! Кожна мова пречудова, бо для
когось вона — рідна мова!

###023###

ВЕСНА СВІтлА
Ще лежить надворі сніг, у затінку — зима, а на
осонні — калюжі й перші проталини. Сніг під ногами
вже м’який: станеш на нього — зразу ж провалюєшся. Уночі ще мороз, а вдень сліпуче світить сонце.
Удалині сніг здасться зовсім синім, а повітря свіже,
і пахне незвично. Навколо так світло і якось по-новому
радісно!
Сонячне проміння лагідно гріє руки й обличчя. Воно
таке золотисте! З кожним днем сонечко все вище й
вище піднімається над землею, усміхається людям.
Посвітлішало небо, стало воно тепер голубішим, просторішим. Від тепла сніг починає скрізь танути. На
полях з’являються вже не тільки проталини, а й суцільні чорні смуги землі. Лише в лісі, між деревами,
куди ще не заглянуло сонечко, лежить сніг. Ще кілька днів — і загомонять веселі струмочки.
Утворяться вони від талого снігу. І все це — струмки і
проталини, перші купчасті хмари, радісне пожвавлення у природі — і є ранньою весною. Весною світла,
її початком.

###024###

кОтики
Одного разу сіренький пухнастий котик покохав
сусідську кицьку. Та й хто б її не покохав? Струнка,
чорно-біла, з рудими плямочками, зеленоока, з маленькими вушками й гарненьким ротиком: не кицька,
а справжня красуня.
Котик той був дуже вчений, читав багато книжок
і з них довідався, що для коханої потрібно співати
пісень під гітару й дарувати квіти. Гітари він не мав,
але не журився, адже вмів так голосно співати, що
будь-яка гітара позаздрила б.
От із квітами було гірше. І треба ж було котикові
зустріти кицьку на початку березня, коли ще довкола
сніг лежав і ніде не було жодної квітки! Три доби мурчик думав, що йому робити. Врешті вирішив, що
щаслива пригода допоможе йому, й почав ходити по
гілках різних дерев, наспівуючи:
Дубе, дубе, дубе,
скубни мене за чуба.
Дай квіточку-зоряницю,
щоб привітати кицю!
Але могутній дуб міцно спав і не почув його прохання. Тоді котик звернувся до ялинки:
Ялиночко, ялинко,
я дам тобі сніжинку,
ще й снігову спідницю —
дай квіточку для киці!
Тільки ялинка не могла зацвісти і лише стомлено
мовчала.
Отак ходив, ходив мурчик і нарешті заліз на вербу,
ступаючи обережно по її гілочках і наспівуючи:
Ой, вербичко-сестричко,
вродливе твоє личко.
Дай квіточку маленьку,
таку, як я, сіреньку.
Пухку, як паляниця,
щоб привітати кицю!
І так він розчулив вербичку, що сталося диво: де
тільки не ступне котик лапкою, там з’являється щось
маленьке, сіреньке, пухнастеньке: квіточка — не квіточка, гілочка — не гілочка, брунечка — не брунечка,
але щось живе й дуже-дуже симпатичне. Зрадів котик, заспівав на весь голос і поніс своїй киці дарунок.
Відтоді люди щороку дарують одне одному пухнасті вербові гілочки і називають їх лагідно: котики.

###025###

ПІд ВЕСЕлкОЮ
Минув надвечірній дощ, і над луками звелася барвиста веселка.
— Ось, Васильку, — сказала мама, хто пройде під
тією веселкою — все життя буде щасливий.
Вихопився Василько із двору — та й гайнув стежкою
на луки зелені. Уже скоро,
здається, під самою веселкою пробіжить. І спинився
раптом. Став як укопаний.
Повернувсь — і назад у село
щодуху летить. Бо як же він
за своїх друзів позабував?
— Петрику! — покликав Василько свого сусіда. — Давай
пробіжимося під веселкою.
Мама сказала, що від того
щасливі все життя будемо.
— Давай, — згодився Петрусь. — Але ж треба й
Лесю гукнути. Хай і вона пробіжить.
Покликали і Лесю. Потім іще до гурту взяли кількох хлопчиків та дівчаток. Зібралися нарешті бігти
під веселкою, глянули — а її вже нема.
— Не журіться, діти, — сказала Василькова
мама. — Завтра чи позавтра зведеться інша веселка,
тоді й пробіжитеся під нею.
А сама раділа, що син не забув за своїх друзів

###026###

ПрО МиХАСЯ тА лЮкА СкАйВОкЕрА
Михась і Дмитрик дружили з першого класу. На
кожній перерві вони разом
гралися. Хлопчики приносили з дому леґо-фігурки,
машинки, космічні кораблі,
розбирали, складали з деталей щось нове. Шкодували
тільки, що перерви надто
короткі.
Одного дня Дмитрик приніс до школи нових леґочоловічків — йому подарували набір «Зоряні війни»
на день народження. Там були і Люк Скайвокер,
і Дарт Вейдер. Михась теж захопив із собою своїх джедаїв. Усю велику перерву друзі рятували галактику.
Так захопилися, що незчулися, як минув час. Дзвінок
на урок пролунав зовсім несподівано, тож Дмитрик
і Михась швидко повкидали чоловічків до рюкзаків
і розбіглися.
Лише вдома Михась виявив, що випадково захопив Дмитрикового Люка Скайвокера. Ой, як же він подобався хлопцеві! У нього були біляве волосся,
чорний плащ та світловий меч! Михасеві давно
хотілося мати такого. І він вирішив, що пограється
з фігуркою Люка кілька днів, а потім обов’язково
поверне другові.
Наступного дня після першого ж уроку Дмитрик
підійшов до Михася:
— Ти не бачив мого Люка Скайвокера? Ми гралися
ним учора.
Михасеві стало дуже соромно, що залишив іграшку
собі. Насупившись, він відказав:
— Звідкіля мені знати, де твій чоловічок? Треба
краще пильнувати свої іграшки.
Почервонівши, Дмитрик мовчки відійшов від Михася.
Більше того дня вони не розмовляли.
Удома Михась відразу взявся за леґо. Але дивна
річ — чудова фігурка Люка Скайвокера його більше
не тішила.

###027###

ЗОлОтЕ СЕрЦЕ
Жив собі цар Золотодар і мав він трьох дочок. Покликав їх до себе і дав кожній по три золоті монети:
— Купіть собі, що бажаєте.
Зраділи царівни і мерщій побігли в місто. Найстарша царівна купила чудові персні і натягла собі
на пальці. Середульша царівна купила коштовні сукні, вишиті золотом. А найменша царівна не знала, що
вибрати. Іде містом, роздивляється, аж назустріч —
заплакана жінка.
— Чого ви, тітонько, плачете? — спитала царівна.
— Як же мені не плакати, коли моя хата згоріла?
— То візьміть ці дві монети. За них нову збудуєте.
Пішла царівна далі, бачить — малі діти плачуть.
— Чого ви, дітоньки, плачете?
— Як же нам не плакати, коли мама захворіла?
— Нате вам монету, купіть ліки, мама й одужає.
Тоді зустріла босу сиріточку, сумну-пресумну.
Вже не мала що їй дати, то ласкаво пригорнула, погладила по голівці — сиріточка й засміялася.
Вернулася найменша царівна до палацу, нічого не
купивши. А цареві цікаво, що його дочки придбали.
Послав він слуг стежити.
— У найстаршої царівни — золоті персні, — сказали
цареві слуги.
— У середульшої царівни — золоті сукні.
— А в найменшої царівни — золоте серце!

###028###

НлО
Катруся сиділа біля люстерка
і заплітала косички. Несподівано
до кімнати вбіг захеканий братик
Тарас і голосно вигукнув:
— У нашому дворі НЛО приземлилося!
— Яке ще НЛО? — здивувалася
дівчинка. — Знову щось вигадав?
— Ходімо швиденько, поки не
полетіло, — схвильовано промовив Тарасик.
Вийшли з кімнати, і Катруся побачила серед двору
велику пластикову миску, перевернуту догори дном.
— Оце твоє НЛО? — засміялася дівчинка.
Та раптом миска рушила з місця і поволі стала
сунутись прямісінько на них. Від здивування Катруся
аж завмерла. Чудеса... Тарасик примружив очі:
— Ну все. Зараз лазерним променем перетворить
на якесь чудовисько або із собою забере...
Першою отямилася Катруся. Вона підбігла до миски,
перевернула її і побачила... кота. Дівчинка весело
розсміялась.
А Тарасик засмутився. Він так мріє полетіти
в космос, відкрити нову планету, познайомитися з
інопланетянами...

###029###

ПрО жОВтІ ГрУШки тА ЧЕрВОНІ ВУШкА
Бабуся з онукою Оксанкою відпочивали на дачі.
Бабуся сиділа на веранді у кріслі та в’язала, а внучка
заплітала коси і палко розповідала:
— Бабусю, якби ти знала, яка Оленка жадібна —
нічого мені не дає!
— Невже? — здивувалася бабуся. — Адже вона
давала тобі кататися на своєму велосипеді...
— Ой, бабусю, це не враховується. Один раз
дозволила... До того ж це давно було, ще вчора.
— Он як, — похитала головою бабуся. — А я
думала, що вона добра дівчинка.
— Ні, зовсім не добра, — заперечила Оксанка.
— Жадібна... Ой, здається, вона іде до нас!
У скляні двері веранди постукали — увійшла
Оленка. Лівою рукою вона притискала до грудей
миску із жовтими грушками. Усміхаючись, дівчинка
простягнула миску Оксанці.
— Доброго дня! — сказала. — Це тобі. Бери, пригощайся. І бабусю пригости.
Оксанка розгублено подивилася на бабусю.
— Дякую тобі, Оленочко, — сказала бабуся. —
Я залюбки пригощуся, а от Оксанка — не знаю...
Бабуся скоса поглянула на свою внучку. — У неї,
здається, алергія — бачиш, як вушка почервоніли...
Оксанчине обличчя запалало від сорому, вона
крутнулася і вибігла з веранди.
— Що це з нею? — здивувалася Оленка. — Хіба ж
їй не можна їсти грушок?
Бабуся усміхнулася:
— Зараз не можна. Та коли ця хвороба минеться,
вона зможе твоїми грушками пригощатися.

###030###

ПлАСтилІНОВий ПЕСик
Олесі тато подарував пластилін. Відкрила вона
коробочку — а в ній кольорові брусочки лежать. Вирішила Олеся песика зліпити. Але чи пластилін був
не дуже слухняним, чи песик мав бути вередливим,
бо з-під Олесиних пальчиків він ніяк не з’являвся.
Уже і тулуб йому зліплено, і голову. І лапи з хвостом припасовано. А мордочка й вуха ніяк Олесі
не вдаються. Стиснула вона пальчиками з боків ту
пластилінову мордочку — дивиться на неї чи то лис,
чи вовк.
— Ні, задовгий ніс, — вирішила дівчинка і легенько приплюснула його пальцем. А тут саме брат
Юрко із двору забіг.
— А чого це, — каже, — у твого поросяти хвіст
такий довгий?
— Не насміхайся, — насупила Олеся брови. —
І зовсім це не порося. Це песик.
— Ой, тримайте, бо впаду, — далі глузує Юрко. —
Де це ти бачила, щоб у собаки замість носа свинячий
п’ятак був?
Прикро Олесі, що брат-другокласник насміхається з неї, та роботи вона не кидає. Пішла вона у
двір, покликала Рекса. Погладила його, придивилась
і знов до хати.
тут саме бабуня надійшла.
— Гарний, онучко, котик. Ліпи, — каже бабуся.
Олесі аж сльози на очі набігають. Не вдається
песик, хоч плач. та плакати вона не буде. Ліпить
далі. Старається. І виліпила-таки.
А як зібралась уся родина до вечері, винесла
дів чинка свій виріб і поставила на стіл. Всі аж охнули
з подиву. Навіть Юрко зачудувався.

###031###

Я ВСЕ ЗМОжУ!
Більшість людей пересуваються на ногах. Мої ноги погано працюють. Тому мені потрібен інвалідний
візок. У мене чудовий візок. Він завжди зі мною:
у школі, вдома та навіть у ванній кімнаті. Не знаю,
що б я робив без нього!
Усі діти у школі раді бачити мене. Але, граючи на
майданчику, вони ніколи не запрошують мене до гри.
Може, вони бояться мого візка? Може, деякі діти думають, що їхні ноги теж припинять працювати, якщо
вони до мене наблизяться? А може, вони бояться,
що я не зможу грати, постраждаю під час гри та
зіпсую все?
Але я хочу бути таким, як усі! Хочу радіти разом з
іншими!
Одного разу я спостерігав, як діти грали в баскетбол. У мене з’явилася ідея. Якщо я навчуся вправно
рухатися на візку, інші діти це побачать і запросять
мене грати з ними.
Я почав самостійно тренуватися щодня. Мені довелося
вдягати рукавички, бо на долонях з’явилися мозолі. З часом
мої м’язи на руках зміцніли,
і мені стало легше керувати
візком. Я навчився швидко
рухатися вперед, назад та по
колу, просуватися крізь дверний проріз.
Оскільки я не можу пересуватися на візку сходами, мені було важливо навчитися користуватися
пандусом. Мені було дуже страшно та важко, іноді
навіть хотілося здатися. Але я продовжував працювати. Згодом у мене вийшло.
Коли я навчився добре керувати візком, настав час
тренуватися вести м’яч і закидати його в кошик. Це
було нелегко! Мені допомагали батьки. Спочатку я
програвав. Але настав той день, коли я вперше влучив м’ячем у кошик!
Тепер я граю у шкільній баскетбольній команді.
Немає значення, що я в інвалідному візку. Я знаю,
що можу багато з того, чого не вміють інші діти. Це
робить мене щасливим!

###032###

дЕНь НАрОджЕННЯ
Сьогодні Славка Хоробрика запросили на день
народження. Сусідській дівчинці Маринці виповнилося
вісім років. У визначений час Славко «озброївся»
букетом і здоровенною книгою «Енциклопедія
для дівчаток» — усе це подарунки Маринці. Дітей
зібралося багатенько. Усі веселилися, куштували
різні смаколики, запивали солодощі соком, грали
в усілякі рухливі ігри, випускали в небо повітряні
кульки, а потім — почалися танці!
Коли діти вже добряче настрибалися під музику
і геть потомилися, Маринчин однокласник Дмитро
напустив на себе таємничого вигляду і дістав із кишені
кілька довгастих барвистих «олівців» із «хвостиками».
— То що, годі дитячих веселощів? Може, постріляємо? — поважно запитав він у гурту.
— Чим? Оцим? — глузливо захмикали хлопці. —
Олівці не стріляють!
— А це не олівці, — гордовито заперечив Дмитро.
— Що ж це тоді? — усі зацікавилися.
— Це — петарди! — проголосив власник «олівців».
— Ой! Мене сваритимуть!.. — наполохалася
Маринка, бо не раз чула, як голосно вони вибухають.
— Не сваритимуть. Ми тільки разок стрільнемо.
А потім скажемо, що нічого такого не було! —
розкрив свій план спритник.
— Погоджуйся, Маринко! Це ж так весело! —
взялися вмовляти дівчинку гості.
— Справді! Це так по-дорослому, — підбадьорювали вони.
— Я не знаю... — геть розгубилася Маринка.

###033###

дЕНь НАрОджЕННЯ
— Нізащо не погоджуйся! — впевнено сказав
Славко Хоробрик. — Ти ж добре знаєш, як це небезпечно!
— Що тут небезпечного? — набундючився Дмитрик, мов індик. — Бабахнемо разок — і все!
— Не все, — заперечив Славко. — Ти знаєш, що
після такого «бабаху» рука може залишитися без
пальців?
— Ой! — Маринка від страху аж очі заплющила.
— Ой-ой! — зойкнули за нею інші дівчатка.
— Зі мною такого не станеться, — пирхнув Дмитрик. Але бажання «бабахнути» у нього, вочевидь,
поменшало.
— А якщо станеться? — не відступав Славко. —
Уявляєш: ти не зможеш тримати ні ручки, ні ложки,
ні шапки... А то й не тільки ти, а ще хтось, у кого петарда випадково поцілить.
Діти затихли. Кожен уявив цю страшну картину.
Невже Дмитрик усе-таки візьметься стріляти петардами?
Це ж справді небезпечно!
— Ну їх, ці петарди, — буркнув Дмитрик. —
Обійдемося без них...
— Ура! — загукали діти.
І тут до кімнати увійшла Маринчина мама з величезним шоколадним тортом, у який було встромлено
і яскраво палало вісім свічечок! Це було так красиво
й урочисто!
— О-о-о! — тільки й видихнули захоплені дітлахи.
— Задмухуйте всі разом! — запропонувала їм
Маринчина мама. — І не забудьте про найзаповітніше
бажання, — нагадала вона.
Усі діти збилися довкруж торта і на рахунок:
«Один... Два... Три!» — одночасно задмухали на
свічки. Потім кожному дісталося по шматкові смачнючого торта із шоколадним кремом і... надією, що
заповітне бажання здійсниться.

###034###

Діти затихли. Кожен уявив цю страшну картину.
Невже Дмитрик усе-таки візьметься стріляти петардами?
Це ж справді небезпечно!
— Ну їх, ці петарди, — буркнув Дмитрик. —
Обійдемося без них...
— Ура! — загукали діти.
І тут до кімнати увійшла Маринчина мама з величезним шоколадним тортом, у який було встромлено
і яскраво палало вісім свічечок! Це було так красиво
й урочисто!
— О-о-о! — тільки й видихнули захоплені дітлахи.
— Задмухуйте всі разом! — запропонувала їм
Маринчина мама. — І не забудьте про найзаповітніше
бажання, — нагадала вона.
Усі діти збилися довкруж торта і на рахунок:
«Один... Два... Три!» — одночасно задмухали на
свічки. Потім кожному дісталося по шматкові смачнючого торта із шоколадним кремом і... надією, що
заповітне бажання здійсниться.
побачивши таких суперників. Тож коли пролунало:
«На старт, увага, руш!» — побігли щодуху.
Ой, як вони бігли! Бігли, аж падали, проте заледве
дісталися фінішу, та ще й... останніми. А там... Ото
сором! Усі вболівальники із Соснового лісу зібралися.
Ще й сорока, так недоречно, зі своїм фотоапаратом.
Першим відсапався зайчик. Подивився на зайцяпереможця з Березового лісу та й каже:
— Якби я мав такі кросівки — певно прибіг би
першим.
— А я, якби мав такого картуза, — мовив вовчик, —
краще б упорався. Бо сонце очі сліпило і голову
напекло!
Лисичка, зітхаючи, теж поскаржилась:
— От якби мені таку модну маєчку, не соромно
було б і в газеті покрасуватися. Тоді б я не просто
бігла — летіла б!
— Ех ви, — дорікнула їм мудра сова, суддя змагання. — Кросівки, картуз та маєчка тут ні до чого.
Щоб досягти успіхів у спорті, треба тренуватися.
Похнюпилися хвальки. Адже сова правду каже.
Тож згодом у Сосновому лісі влаштували спортивну школу і запросили всіх охочих. А щоб у
наступних змаганнях і гарний вигляд мати, вигадали 
собі фірмовий одяг. Їжаки відкрили майстерню з пошиття спортивної форми, а ведмежата — крамницю
із кросівками. Усе заради спорту.

###035###

ЗАЯЧий ХОлОдОк
Колись, давно-давно, величезні ліси заячого холодку росли. І селилися в них зайці гамірливими селами
і селищами. Тепер же заячий холодок лиш подекуди в лісі. Під гіллястими кучерявими деревцями зайці люблять спочивати і вести довгі розмови про життябуття.
Хтозна, звідкіля приблудився до Золотого бору
капловухий Заєць. І такий же задавака та нахаба!
— Це мій холодок! — заявив, влігшися під одним
деревцем.
— І це мій! — вигріб собі ямку під іншим.
— І це мій! — побіг під третє, зігнавши звідтіля
зайчат.
— Хіба так можна?! — прибігли скаржитися вони
Дідові-зайцю.
— Не хвилюйтеся, — заспокоїв їх Дід. — Побачимо, що з того далі буде.
Пішли зайці на город по капусту. Капловухий
Заєць вибрав найбільшого качана, силкується, ніяк
не покотить.
— Облиш! — сказав йому заєць Дід. — Це наша
капуста. Поплентався капловухий Заєць у свій холодок
ні з чим. Лежить, насурмонившись, лапу на лапу закинув. Аж чує, зайці збираються на город по моркву. І
він з ними. Учепився за найбільшу морквину, тягне.
— Облиш! — сказав йому заєць Дід. — Хіба це
твоя морква! Це наша!
Розсердився капловухий Заєць. Лежить у холодку,
не поворухнеться.
А зайці повсідалися на осонні, ласують морквою,
капустою.
Капловухому мулько стало лежати і їсти хочеться.
— Ідіть уже в холодок! — гукає до зайців.
— А хіба то наш холодок? То ж твій, — відказують
йому зайці.
Капловухий Заєць як підскочить та як загаласує
на весь ліс:
— Це наш холодок! Наш!
А зайці як засміються! Отож-то.

###036###

крЕВЕт ВАСЯ
У казковому Морі на казковому базарі, як на всіх
базарах світу, була велика штовхітня. Риби, кальмари,
каракатиці, восьминоги, морські коники, краби та інші
жителі моря сновигали взад-вперед, вибираючи,
прицінюючись, торгуючись і купуючи, що кому треба.
Був серед покупців і маленький десятиногий морський рачок — кревет Вася. Креветка-мама Морія
Нептунівна послала його купити морської капусти на
флотський борщ. Та на базарі було так гамірно й цікаво, що морська капуста одразу вилетіла кревету
Васі з голови. Він, роззявивши рота, застиг біля
Медузи Горгонівни, яка вигукувала на все Море:
— А кому чудодійні водорості «Морсон і Морсон»?! Від усіх морських хвороб — не хворіть ніколи
щоб! Ось погляньте: це була невеличка камбала! Три
пучечки проковтнула, і тепер вона акула! — Медуза
широким жестом показувала на рекламу — здоровецьку акулу, яка плавала над її кіоском.
Побачивши кревета Васю, Медуза загукала до
нього:
— Гей, кревете, майже даром стати можеш ти
омаром! Підпливай, часу не гай! Водорості вибирай!
У Васі замакітрилося в голові. Ну який хлопчик
не хоче стати великим і могутнім?..
— П-почім в-водорості? — затинаючись, спитав
Вася.
— Дві перлини пучок!
— Ого! А чого так дорого?
— А скільки в тебе грошенят, милий? — відчувши
Васині вагання, лагідно спитала Медуза.
— Чотири перлини мама дала. На морську капусту.
Для флотського борщу.
— Для борщу? Ха-ха-ха! — зареготала Медуза.
— Що таке борщ? З’їв і облизнувся. А «Морсон і
Морсон» зробить тебе наймогутнішим з усіх креветок. Маму захищатимеш від будь-яких розбійників морських! Три пучечки коштують шість перлин. Але
тобі я віддам за чотири. Один пучечок даром буде.
Умовила-таки Медуза кревета Васю. Віддав він
їй свої чотири перлини, узяв «Морсон і Морсон»,
порачкував додому.
— От мама зрадіє! От задоволена буде! Я ж її
надійно захищатиму! — думав по дорозі.
Та не так сталося, як гадалося. Від тих чудодійних
водоростей у Васі тільки живіт розболівся. Мама три
дні лікувала його. Так і не став Вася омаром, лишився креветкою.
Отож треба слухатися маму, а не ловитися на рекламу. І витрачати гроші лише на товари перевірені,
хороші.

###037###

диВО У дОлОНькАХ
Марічка й Тетянка — рідні сестри. Тільки Марічка —
старша, до школи ходить, аж у другий клас. Тому
й повчає шестирічну Тетянку, як чемно поводитися.
Тетянка часом дослухається до порад, а часом — ні.
Якось пішли вони до озера. Тетянка взяла довжелезну палицю та й заходилася по воді плескати.
Цікаво їй спостерігати, як на всі боки розлітається
ряска та колами розходяться хвильки.
— Тетянко, ти велику шкоду робиш, — зауважила
Марічка.
— Не вигадуй! Яка може бути
шкода з того, що вода гойдається?
— Ти нищиш ряску, а там живуть
різні водяні істоти.
— Де вони, ці твої істоти? — недовірливо спитала Тетянка, відкинула
палицю, присіла і зачерпнула пригорщею скаламучену воду.
Вода поволі скапувала між долоньками. І Тетянка
раптом побачила малесенького равлика, що вчепився
до корінчика рясочки. І якогось черв’ячка — він тривожно звивався, відчуваючи, що лишається без води.
І кілька ікриночок на зеленому клубочку моху.
— Бачиш, Тетянко, — дорікнула Марічка, — у твоїх долоньках справжнє диво — жива природа. І зараз
через твою необачність вона може загинути.
Тетянка обережно присіла, опустила долоньки у
воду й легенько розвела їх. Вона була добра дівчинка. І їй зовсім не хотілося руйнувати живу природу.

###038###

рОЗУМАХА
Був холодний зимовий день. Крихітний білий песик сидів на трамвайній зупинці й тоненько скімлив.
Дядечко Юрко присів біля песика:
— Ну і що мені з тобою робити?
Наближався трамвай, тож дядечко підняв тремтячу білу грудочку й сховав під куртку.
Вдома випустив на кухні й налив молока у блюдце. Голодний цуцик почав жадібно хлебтати, розхлюпуючи молоко на всі боки. А далі рожевим
язичком злизав усе, що було на підлозі.
— Ти бач, який розумаха! — засміявся господар. —
живи з нами!
До літа Розумаха підріс, знав потрібні команди й
супроводжував дядька Юрка всюди: на риболовлю,
по гриби, по суниці. Одне слово, знав усі стежки в
Пущанському лісі.
Якось уся сім’я збирала шипшину в молодому
сосняку. Поки дорослі оббирали великий кущ, семилітня донечка пішла шукати рясніший та й заблукала.
Стала гукати маму. А коли побачила, що далі стежка розгалужується на дві, розгубилась і заплакала.
Та все ж повернула ліворуч. Раптом поперек стежки
ліг... Розумаха!
— Розумашко, ти мене знайшов! — зраділа
дівчинка. — Ходім удвох!
Але песик знов ліг поперек стежки. Потім
ухопив дівчинку за штанці й потягнув праворуч. Уже
за кілька хвилин донечку обіймала налякана матуся.
А Розумаха, щасливий тим, що сім’я знов укупці,
бігав колами й заливався, мов дзвіночок.

###039###

СОНЕЧкО
Багато тваринок та комах мають
забарвлення, яке робить їх непомітними для ворогів. А от Сонечко,
навпаки, яскраво-червоне.
На це звернула увагу Гусінь:
— А ти, дорогенький, не боїшся,
що тебе хтось з’їсть?
Сонечко подивилося навкруги, але
нікого не побачило, тож запитало:
— Вибачте, а хто це до мене говорить?
— Придивися до травинки, що росте поруч. Бачиш?
— Тепер бачу... То ви — Гусінь?
— Так. Я вмію добре маскуватися, щоб мене не
з’їла якась птаха, — мовила Гусінь і одразу злякано
загукала: — Ховайся мерщій! Зозуля летить!
Зозуля покружляла й полетіла собі далі.
— Бачиш, мене зозуля не помітила! — задоволено
повідомила Гусінь. — Але чому вона не звернула
уваги на тебе?..
— Не подобаюсь я хижакам! — засміялося Сонечко.
— Зозуля колись ухопила мене до рота й одразу
виплюнула.
— Чудно, та й годі! — здивувалася Гусінь. — А навіщо тобі таке яскраве забарвлення?
— Розумієш, я не хочу завдавати шкоди нікому.
Я своїм забарвленням попереджаю комахоїдних,
мовляв, обережно, шановні, я не смачний.
— Це шляхетно з твого боку, — визнала Гусінь. —
Тепер я розумію, чого тебе називають Сонечком. За
твоє добре серце.

###040###

ВОВЧик І СОНЕЧкА
Маленький сірий Вовчик жив у величезному лісі.
Неподалік була простора галявина, на якій він полюбляв бавитися із друзями.
На галявині росла сила-силенна яскравих жовтих
квітів, схожих на маленькі сяючі сонечка. Над ними кружляли барвисті метелики й заклопотано гули
бджоли.
Одного разу Вовчик побачив, що сонечка зникли.
Не залишилося жодного. Натомість із трави визирали
білі круглі квіти.
— Як же вони встигли вирости за ніч?! — здивувався Вовчик.
Він торкнувся квітки лапою, потім понюхав її. Враз
у сіроманця засвербіло в носі, й він голосно чхнув.
Що тут скоїлось! Із білої квітки вмить спурхнула хмара пушинок, які весело закружляли в повітрі.
Оце так розвага! Вовчик зрадів. Він бігав між квіток і голосно дмухав на них:
— Ф-ф-фу-у-у-у! Ф-ф-фу-у-у-у!
У повітря злітали пушинки, і їх підхоплював вітер.
Так малий і гасав увесь день, доки мама не гукнула
його вечеряти.
— Де ти бавився сьогодні? — запитала вона.
Вовчик розповів, що з їхньої галявини зникли квітисонечка. Натомість виросли нові, білі квіти. Вони такі
потішні: варто подмухати — зразу й розлітаються.
— Це ті самі квіти, кульбабки, — пояснила мама. —
Спершу вони жовті, а потім білі. А на отих пушинках, що розлітаються в повітрі, є насінини. Де вони
упадуть на землю, там наступного року виростуть
нові кульбабки.
Після смачної вечері Вовчик умився, вклався в
ліжечко й умить заснув. Тієї ночі йому наснилося,
ніби він бігає галявиною, ловлячи білий пух на льоту.
Це був чудовий сон!

###041###

ГОлкА-рибА
Усім нам добре відомо, навіщо існує голка. І тобі
неважко уявити собі, який вона має вигляд.
Але ж чому цю рибу назвали голкою?
Подивися на неї — і одразу здогадаєшся. Адже
вона видовжена, точнісінько, як голка. Є серед цих
дивних риб і такі, що сягають півметрової довжини.
От дивина! Голка-риба і голка швацька. Одна живе
в морі, а друга оживає в руках кравця.
Спостерігати за голкою-рибою надзвичайно цікаво.
Вона спокійно плаває вздовж морського узбережжя,
іноді запливає в річки. Причаїться рибка собі тихенько поміж водорості, і не завжди помітиш її. Стає вона
зовсім непримітною.
А живиться голка-риба рачками та черв’ячками.
Про це треба знати на той випадок, якщо ти схочеш
поселити її у своєму акваріумі.


###042###

МОрСький кОНик
Коли ти побачиш уперше морського коника, то, мабуть, усміхнешся: «Хіба це риба?»
Луски в коника немає, плавник один, рот — неначе трубочка, хвіст довгий і закручений, як крендель,
та ще й дуже чіпкий. А очі можуть водночас дивитися
в різні боки: одне око — ліворуч, друге — праворуч.
Точнісінько, як у камбали.
Однак це все ж таки рибка. Живе вона в теплій морській воді, де багато водоростей. Причаїться коник
поміж рослин і всотує ротом морську воду. Що потрапить йому до рота — рачки або черв’ячки — те й з’їсть.
Або ж буває і таке. Обхопить хвостиком водорость, підведеться якнайвище
і видивляється на всі боки — чим би
тут поживитися? Голівка підведена, як у
молодого коня. Через це, мабуть, і називають цю рибку морським коником.
Але він не бігає, а плаває. Не опускаючи голови. Від
води відштовхується своїм одним-єдиним плавником.
Коник може «вдягатися» під колір рослин. Вони
зелені — і він зеленіє. Вони бурі — і він буріє. Так
краще сховатися серед водоростей і врятуватися від
ворогів. Вирішать, що ти — водорость, і не зачеплять.
А ще морський коник може рохкати, як порося,
тільки тихо-тихо. Оце так кінь!

###043###

любі школярики і школярки!
дорогі допитливі дослідниці й дослідники!
Наша подорож у світ, сповнений загадок, таємниць
і відкриттів, триває! І головним вашим помічником
у ній буду я — підручник «Я досліджую світ».
У першому класі ви переконалися, що життя без
взаєморозуміння спільноти людей і природи неможливе. У другому класі ви помандруєте далі сторінками
підручника, щоб зрозуміти себе й інших людей, дізнатися більше про свій рідний край і Україну, потоваришувати з представниками різних народів світу та захопитися
неймовірними винаходами й досягненням людства.
У пригоді нам стануть: досліди, спостереження,
навички доброзичливого спілкування й, обов’язково,
здобуті знання й уміння.
вірю у кожного з вас!
З величезною дружньою повагою — ваш друг підручник

###044###

Черкащина — це справжня
перлина України! Вона вражає
своїми мальовничими краєвидами і цікавими пам’ятками історії
українського народу. Саме тут народилися наш кобзар і гетьман
богдан хмельницький.
Каштан — один
із символів міста Києва
Маленькі засновники
Києва на Поштовій площі
роздивіться незвичайне зображення. Де
«заховалося» обличчя Тараса Шевченка на
картині Олега Шупляка?

одеса — місто з багатою історією, архітектурою, культурним життям. Його прославили співаки,
музиканти, конструктори
та лікарі. Наприклад, володимир Філатов, який
умів повертати людям зір.
Але насамперед славу
Одесі приносять її звичайні мешканці з непов торним
почуттям гумору. Тому
Одесу називають столицею гумору в україні. 

суми — сучасний обласний центр. Цікава
легенда про походження назви міста. В ній розповідається про козаків, які переправлялися через річку Псьол
і ненароком впустили у воду
сумки із золотом. Сміливці відчайдушно пірнали, шукаючи їх.
Діставши частину скарбу, козаки заснували на ті гроші місто, яке назвали Суми. Тому в
центрі міста стоїть пам’ятник сумці
із золотом — «засновниці» міста.

###045###

Люди здавна використовували різні термометри.
Ними вимірювали не тільки температуру повітря, а й
води та ґрунту. Існують також медичні термометри.
Спільне в них те, що температуру завжди визначають
у градусах (°).
У термометра є шкала з поділками. Кожна
поділка відповідає одному градусу. Цифри біля поділок
розташовані вгору і вниз від нуля градусів. Вище від
нуля бачиш градуси тепла. Їх позначають знаком +.
Нижче — градуси холоду, або морозу. Їх позначають
знаком –. До шкали з поділками прикріплено трубку з рідиною — підфарбованим спиртом або ртуттю. (зауваж:
ртуть дуже небезпечна й отруйна речовина!) Коли стає
гаряче — рівень рідини піднімається. А коли холодно —
опускається, бо рідина стискається. Зміна рівня
рідини в трубці вказує на зміну показників тепла або
холоду в градусах. Щоб дізнатися про принцип роботи
термометра, можна провести досліди з водою.
Чому потрібно вміти користуватися термометром? Як працює термометр? Як користуватися термометром для вимірювання температури
тіла? Якою, на твою думку, може бути температура повітря у вересні, жовтні та листопаді?

###046###

Пригадай. Які осінні явища відбуваються в природі
восени?
— Скільки різноманітних плодів дарує
осінь! Ліщина пригощає нас смачними горішками. Кущ шипшини чарує своїми яскравочервоними корисними плодами. А на ожині
ягідки вже перестигли — ледь доторкнися, самі впадуть. Дуб рясно натрусив на землю жолудів. Визріли
плоди на терені, глоді й обліписі.
— Виявляється, забарвлення листя, плодів
та інших частин рослин залежить від природних барвників. Здебільшого рослини зелені.
Бо саме зеленого барвника в них найбільше.
Тому він «затуляє» інші: жовтий, оранжевий, червоний
і синій. Восени зелений барвник поступово руйнується,
тоді стають помітними й інші кольори. Причиною його
руйнування є осінні зміни в неживій природі: холод,
зменшення сонячного світла й нестача води в листі.
— Завдяки насінню рослини розмножуються — залишають «потомство». Яскраві
плоди рослин: калини, горобини, шипшини —
приваблюють не тільки людей, а й птахів і
звірів. Саме в плодах «ховається» насіння.
рослини розселяються за допомогою тварин,
води і вітру. є й такі, що самі розкидають своє
насіння.

###047###

— Восени, коли достигає врожай культурних рослин, у людей буває багато турбот.
Потрібно зібрати врожай, висіяти озимину та
зробити заготівлі на зиму і для своєї родини,
і для всієї країни.
— Осінь дарує нам чимало свят, які
прийшли до нас із глибокої давнини. Є серед
них і такі, що прославляють сучасні події.
14 жовтня — знаменна дата. Цього дня український народ відзначає потрійне свято: релігій -
не — Покрову, день українського козацтва,
а з 2015 року — день захисника україни. Цей
день визнали державним святом для вшанування
відваги та героїзму захисників і захисниць нашої Вітчизни. Адже сучасна українська армія є справжньою
спадкоємицею військових традицій нашого народу.
З давніх-давен у жовтні, коли закінчувалися осінні
польові роботи, хлібороби в Україні урочисто відзначали свято врожаю. Новим і дедалі популярнішим стає
в Україні день подяки. Адже люди завжди вірили, що
вдячність — це запорука благословення та добробуту
народу.
Не менш значущим сучасним святом є день
української мови та писемності, що припадає на
9 листопада.
Щороку в цей день усі охочі пишуть всеукраїнський радіодиктант єдності. Чи хочеш ти взяти
в ньому участь?

###048###

— Деякі осінні ягоди становлять небезпеку
для здоров’я, хоча мають дуже привабливий
вигляд. Так, травнева улюблениця —
кон валія — восени милує око яскравочервоними ягідками. Але стережись: вони отруйні.
Однак із конвалії виготовляють ліки від хвороб серця
До дуже отруйних належить кущ вовчі ягоди. Небезпеку становлять і плоди, і красиві духмяні квітки. Їх не можна
навіть нюхати!
зверни увагу: у малих кількостях майже всі отруйні
рослини люди навчилися використовувати як лікарські.

###049###

— Під час прогулянок в осінньому лісі
можна випадково натрапити на диких тварин:
кабана, велетня лося або оленя. Усі вони однаково небезпечні. Ніколи не намагайтеся
підійти до диких тварин, щоб «подружитися». Краще
непомітно зійти з їхньої дороги. Зберігайте спокій
і розсудливість, не робіть різких рухів. У разі небезпеки
потрібно кликати на допомогу дорослих
особлива порада юним дослідникам. Ніколи
не намагайтеся упіймати диких тварин і забрати їх
до себе додому. Так ви завдасте шкоди і їм, і собі.
Не просувайте руки в щілини між камінням, у нори
й пустоти в ґрунті, відшукуючи диких тварин.
Чому наближатися до нори або лігва дикої
тварини небезпечно? Що потрібно робити, якщо
натрапиш у лісі на дику тварину? Чи можна близько підходити до лося або лосенятка? 


###050###

— Як добре, що в нас є глобус — модель земної кулі. За його допомогою можна
продемонструвати, як Земля обертається
навколо своєї осі і як Сонце освітлює її
поверхню. Адже Земля постійно крутиться.
Земля постійно обертається. Там, де
її поверхня освітлюється Сонцем, — день. А з протилежного боку, у затінку, — ніч. День і ніч становлять
добу. Доба триває 24 години.
доба — це час, за який земля здійснює
один повний оберт навколо своєї вісі.
— Земля не тільки обертається навколо
своєї вісі, а й одночасно рухається навколо
Сонця. Повний оберт навколо Сонця Земля здійснює за 365 діб, 5 годин 48 хвилин
і 46 секунд. Саме стільки триває рік. Для зручності відліку домовилися, що рік становитиме 365 діб. А «зайві»
години, хвилини та секунди раз на чотири роки додають
до високосного, який триває 366 діб.
рік — це час, за який земля робить повний
оберт навколо сонця.
Зміна положення Сонця на небосхилі впродовж
року, яке ми спостерігаємо, виникає внаслідок річного
руху Землі.

###051###

— Запрошую другокласників на екскурсію
до лісу або парку, де ви були восени. спостерігайте й порівнюйте, які зміни відбулися в природі та житті людей.
За яким планом потрібно
проводити спостереження за неживою і живою
природою?
Разом із дорослими змайструйте годівничку
для птахів. спостерігайте, які птахи прилітають
до вашої годівнички. Який корм вони полюбляють?
Як розташування (висота) Сонця впливає на
стан неживої й живої природи взимку? Коли випав
перший сніг? Він довго лежав чи відразу розтанув? Чи форма всіх сніжинок — однакова?
— Коли розпочинається зима? Багато хто
без вагань скаже, що 1 грудня. Це так, але
тільки за календарем. Виявляється, що
в одних областях України зима настає ще
в сере дині листопада, а в інших — аж наприкінці
грудня. Ознакою початку зими вважають час, коли
середня температура за добу опускається нижче 0°.
Існує досить простий метод визначення середньодобової температури: для цього потрібно виміряти
температуру повітря об 11 годині ранку. Тож спробуйте
самостійно встановити дату початку зими.
Учені вважають, що осінь від зими відділяє
день зимового сонцестояння — сонцеворот, що
припадає на 21–22 грудня. Тоді день — найкоротший, а ніч — найдовша в році. Після сонцевороту
тривалість днів поступово починає збільшуватися.

###052###

— Сніг — найприкметніша ознака зими.
Як гарно стає довкола, коли в повітрі кружляють сніжинки. Як же вони утворюються? Коли
температура повітря знижується, то дощові
крапельки перетворюються на льодові кристали — сніжинки. Кожна сніжинка — неповторна. У природі існує
незліченна їх кількість. Нікому ще не доводилося бачити
хоча б дві цілком однакові.
Фотографії сніжинок
Яким буває взимку стан неба? Які опади
переважають взимку? Які форми сніжинок тобі
вдалося упізнати й намалювати? Чи впливають
короткі зимові дні на твій настрій? Яку погоду
взимку вважають несприятливою?
Що взимку тобі приносить радість, а що —
засмучує?
П’ять порад лікарки кульбабки
Щоб запобігти обмороженню та переохолодженню тіла за сильного морозу й холодного
вітру:
1. одягайся тепліше. Краще вдягти кілька
речей, ніж одну теплу — тоді повітря, що
міститься між шарами одягу, зберігатиме
тепло твого тіла. Не забудь одягти шарф,
шапку й теплі рукавички.
2. взуття не повинно бути тісним. Узимку
одягай шерстяні шкарпетки.
3. не виходь на вулицю спітнілим/спітнілою.
4. уникай тривалого перебування на холоді.
5. не виходь на вулицю голодним/голодною. Адже взимку організму знадобиться
більше енергії, щоб зігрітися.
Пам’ятай! Краще запобігти обмороженню,
ніж потім лікуватися від нього.

###053###

Перехрестя — найнебезпечніша ділянка
дороги. Тут і транспорт, і пішоходи рухаються
в різних напрямках.
Якщо рух на перехресті регулює регулювальник
або світлофор, це — регульоване перехрестя.
Коли ж немає ані світлофора, ані регулювальника,
таке перехрестя називають нерегульованим.
Коли на перехресті є і світлофор, і регулювальник,
то керуйся тільки сигналами регулювальника.
Дорожня розмітка у вигляді білих
поперечних смуг — «зебра». Вона
допомагає зупиняти рух транспорту на
пішохідних переходах. Біла суцільна
лінія посе редині дороги розмежовує
рух транспорту, що їде в протилежних
напрямках. 
розгляньте зображення дорожніх знаків
й обговоріть, що вони означають. зверніть увагу
на їхні колір і форму.
Чому під час руху на дорозі потрібно бути особливо уважними? Як називають місце перетину
доріг? Чим регульоване перехрестя відрізняється від нерегульованого? На які групи поділяють
дорожні знаки? Яку дорожню розмітку тобі доводилося бачити? Що вона, на твою думку, означає?
— Чи траплялося тобі переходити вулицю в сутінки за поганої видимості на дорозі?
Поміркуй. Як у темряві тобі допоможе
пристрій, що відбиває світло?
45. Як дбати Про безПеку на дороГах узиМку?
розглянь фото. Що на ньому зображено? досліди.

###054###

— різдво христове є одним з найурочистіших свят, якого чекають усі християни
світу. Насправді історично вірогідна дата
народження Ісуса Христа наразі невідома.
Але в більшості країн світу, зокрема в європейських,
Різдво Христове (Святий вечір) святкують у ніч проти
25 грудня, а в православних — 7 січня. Обидві дати в
Україні є святковими (вихідними) днями.
Після церковної служби люди збираються родиною
за вечерею (Святвечір), яка включає 12 пісних страв.
У різдвяний період за традицією прийнято чинити
справи милосердя. Поміркуйте, що це за справи.
Символами свята незмінно залишаються різдвяні
вистави-вертепи, ярмарки, пісні-колядки, різдвяні
вінки… Бажаємо вам веселого Різдва!
— Незабаром настануть свята. Під урочисто вбраною ялинкою на тебе чекають
подарунки… Але замислимося, скільки ж
хвойних дерев знищують кожного року!
Більшість людей на зимові свята обходиться і без
зрубаних ялинок і сосен. Адже можна придбати штучне
зелене деревце, яке служитиме довгі роки. Якщо ж у вас
є власний будинок, виростіть красуню ялинку на своєму
подвір’ї або ж у горщику.
Доведи, що вирубування хвойних дерев
на зимові свята шкодить природі. Запропонуй,
як можна обійтися без зрубування ялинки. Як безпечно поводитися біля новорічної ялинки, щоб не
спричинити пожежу?
Вибери найкращі, на твою думку, ідеї для створення
святкового настрою вдома. а саме:
 прикрасити оселю зимовими композиціями;
 створити власноруч новорічні іграшки;
 вивчити новорічні вірші й колядки;
 вигадати танок або мінівиставу й показати
близьким;
 підготувати вітальні листівки.

###055###

— Зима для рослин — найнесприятливіша пора. Узимку всі рослини перебувають
у стані спокою. Тобто не ростуть і не живляться, а «сплять», зронивши листя. Якби цього не
відбувалося, то сніг, налипаючи на листя,
сильно ламав би і пошкоджував рослини.
Однак життя триває. На гілках причаїлися
бруньки, з яких навесні виростуть зелені
пагони. Від морозу їх захищають численні покривні лусочки, ніби теплі кофтинки.
— Коли надворі зима, кімнатні рослини
приносять в оселі радість і затишок. Продовжуй їх доглядати, але поливай значно рідше
і лише відстояною водою. Перезволоження
їм зашкодить.
Має шкір сім, витискає сльози всім.
z Пригадай, які умови потрібні рослинам для життя
взимку. І створи свою невеличку «теплицю» на підвіконні — буде в тебе й корисна зелень, і спогади про
щедре літечко. Щоб дізнатися, яку рослину найкраще вирощувати, відгадай загадку.
Які овочі вирощуватимеш на підвіконні? Що
для цього знадобиться, окрім бажання? Яка
допомога від дорослих тобі потрібна, а що
можеш зробити самостійно?
Які рослини взимку тобі дарують найбільше
радості?
Проведи вдома дослід-спостереження: вирости зелену цибулю, часник, салат, кріп або інші
рослини (на свій вибір). Пильнуй, щоб їм вистачало
світла. Разом із дорослими уклади пам’ятку порад
для дослідників-овочівників.

###056###

Позмагайтеся, хто складе найцікавішу розповідь
про красу природи взимку.
— Виявляється, якою б низькою не була
температура повітря, а температура води
однак дещо вища за 0 градусів. Завдяки
кризі вода в річках і великих водоймах
зберігає тепло й не промерзає. Тому у воді водним
мешканцям тепліше, ніж було б на суходолі. Не дивно,
що багато тварин, наприклад, жаби на зиму перебираються у водойми.
Однак усім водним тваринам загрожує спільна небезпека — нестача у воді повітря, що
містить кисень, необхідний для
дихання. Щоб запобігти лиху,
люди роблять у кризі ополонки.
Пригадай, коли замерзла річка й інші водойми у твоїй місцевості. Чому риби не замерзають
узимку? Як люди можуть допомогти водним
мешканцям пережити зиму?
— осілі птахи не відлітають у вирій, а залишаються в рідному краї впродовж усього
року. Деякі з них, наприклад, сороки, перебираються взимку ближче до житла людей,
де поживи більше.
— Чи знаєте ви, що крім птахів, які восени
відлітають у теплі краї — перелітних, є й такі,
котрі прилітають у наш край зимувати. Бо є
їм тут чим поживитися. Їх називають зимуючими. Це — червоногруді снігурі й красені омелюхи.
Вивчаємо й розуміємо
найбільший ворог птахів узимку — голод,
а не холод, адже вони вкриті теплим пір’ям.
Пригадай, яких птахів узимку тобі доводилося
бачити часто. Поясни, чому взимку, коли дуже
холодно, птахи настовбурчують пір’я.

###057###


54. Як звірі ПристосувалисЯ
до життЯ взиМку?
Пригадай. Як звірі восени готуються до зими?
Чому вони намагаються накопичити якомога більші
жирові запаси?
Вивчаємо й розуміємо
хутро у звірів узимку стає густішим, теплішим і набуває світлішого забарвлення, щоб
краще пристосуватися до зими.
z роздивись, порівняй і поясни. Як змінилося
забарвлення хутра в білки взимку? Для чого звірі
змінюють своє хутряне «вбрання»?
Пригадайте казки й мультфільми про зимове
життя звірів. Складіть свій сценарій, розподіліть
ролі та влаштуйте маленьку театральну виставу.
Як зимують звірі? Як ти уявляєш барліг —
зимову схованку ведмедя? Які загадки про звірів
ти знаєш?
Про життя якої тварини взимку тобі хотілося б
дізнатися докладніше?
— Зима — період спокою у природі. Гарно
навкруги, коли земля вкрита білим чистим
снігом. Під шаром снігу, як під теплою ковдрою, рослини не страждають від дії сильних
морозів і вітрів. А навесні під час танення снігу в ґрунт
надходить необхідна рослинам волога. Якщо снігу випадає мало, то доводиться проводити снігозатримання.
Зима — чудова пора для відпочинку та занять
спортом. Однак сніг і лід — дуже слизькі. Отож завжди
дбай про свою безпеку! І не тільки на ковзанах на
льоду!
Як поводитися на дорозі під час ожеледиці? Чи
безпечна крига на водоймах? Чому взимку дороги
посипають сіллю та піском?

###058###

Зима. Усе вкрито пухнастим снігом. Ви з однокласниками пішли в парк. Коли проходили повз гірку,
то пошкодували, що не взяли санчата. Раптом хтось
запропонував зламати з ялини великі гілки. Це й будуть санчата. Однак думки друзів розділилися. Одні
були в захваті від такої ідеї, адже з ялиною від кількох зламаних гілок нічого не станеться. Інші твердо
заперечували цей намір.
кого ви підтримаєте в такій ситуації? Чому?
z Однокласників, котрі були проти виламування гілок
задля своєї розваги. Адже рослини — це наші друзі.
Їх варто оберігати.
z Однокласників, які були за виламування гілок. Дереву й справді це сильно не зашкодить.
Вибери переконливі, на твою думку, факти, які спонукатимуть друзів берегти рослини.
z Завдяки рослинам повітря стає придатним для
дихання.
z Рослини — це домівка для багатьох тварин.
z Рослини належать до живої природи. Їм також може
бути боляче.


###059###

— Мені пощастило здійснити навколосвітнє плавання на старовинному вітрильнику. Скільки незабутніх вражень я отримав!
А головне — пересвідчився: Земля таки має
форму кулі.
Виявляється, що довести це можуть не тільки
мореплавці й космонавти, а й ти. Потрібно лише виявити спостережливість і допитливість.
складіть розповідь про те, як змінюється
краєвид, коли ви піднімаєтесь вгору все вище й
вище. Поділіться своїм досвідом.
Уяви, що ти в полі. Куди не глянь, розкинулися простори… уся земна поверхня, яку ти бачиш навколо
себе, це — горизонт, або обрій, видноколо. Якщо
забратися на вершину гори, то побачиш більше, ніж у полі. Під час піднімання
вгору видимий простір —
горизонт, розширюється, а
лінія, яка з’єднує небо і землю, відсувається все далі.
Цю лінію називають небокраєм, або лінією горизонту. У лісі або місті місцевість
закрита, а в полі — відкрита.
— Чи доводилося вам чути вислів «сторони світу»? Мандрівникам ніяк не обійтись без
знань про них. сторони світу, або горизонту, — це чотири основні напрямки: північ,
південь, захід і схід. Скорочено їх записують так:
північ — Пн — N південь — Пд — S
схід — Сх — E захід — Зх — W
Якщо й ти хочеш мандрувати, треба
вміти визначати сторони горизонту. Вони
пов’язані із Сонцем. Опівдні — о 12 годині дня, у сонячну погоду, Сонце розташоване найвище
над горизонтом і вказує напрямок на південь. З протилежного боку — там, де пролягла тінь, — північ. Якщо
стати спиною до Сонця, а обличчям до своєї тіні, то
праворуч буде схід, а ліворуч — захід.
Зауваж, на південному боці — Сонце світить найяскравіше, а на північному боці — завжди затінок, Сонця
на небі не буває. На сході можна побачити, як сходить
Cонце, а на заході — як воно заходить за горизонт.
дослідіть у класі й інших приміщеннях школи,
які вікна виходять на південь, північ, захід і схід.
60. Як визнаЧати сторони світу?
z Пригадай, як називаються основні сторони горизонту (світу).
— Якщо ти любиш подорожі й мандрівки,
туристичні походи й просто прогулянки, тобі
треба навчитися визначати сторони горизонту. Для цього люди здавна використовують прилад — компас. Його стрілка своїм синім кінцем
завжди показує на північ, а червоним — на південь. Під
час походу разом із дорослими за допомогою компаса
встановіть, у якому напрямку вам треба рухатись.
Чому кожній людині корисно вміти визначати сторони горизонту? Поміркуй, як виникли ці
назви — північ, південь, захід і схід.

###060###

У наш час є й інші прилади для орієнтування — знаходження сторін горизонту. Наприклад, мобільні телефони мають спеціальні програми для орієнтування.
Перш ніж вирушити в подорож, скористайся картою.
Відтак ти будеш краще уявляти, як пролягатиме твій
маршрут.
карта відображає місцевість у зменшеному
вигляді за допомогою умовних знаків. На гло -
бусі — моделі Землі — і на карті вони однакові.
на карті північ завжди шукай вгорі, а пів -
день — знизу.
схід шукай праворуч, а захід — ліворуч.
Придумайте і розіграйте ситуації, коли вам
у житті може знадобитися вміння знаходити
сторони горизонту.
Що таке орієнтування? Які прилади для визначення сторін горизонту ти знаєш? Довідайся,
де винайшли компас. Відшукай і покажи північ,
південь, захід і схід на карті України та на шкільному подвір’ї.
Що таке орієнтування? Які прилади для визначення сторін горизонту ти знаєш? Довідайся,
де винайшли компас. Відшукай і покажи північ,
південь, захід і схід на карті України та на шкільному подвір’ї.
Пригадай. Як позначають на карті різні форми земної поверхні, океани, моря?
— Вам відомо, що глобус має таку само
форму, як і Земля. Але під час подорожі ним
користуватися незручно. Поміркуйте, чому
земну поверхню умовно розділили на чотири півкулі. Так з’явилися карти Північної та Південної,
західної та східної півкуль. На Північну й Південну
півкулі Землю ділить екватор — уявна лінія, що розташована на однаковій відстані від Північного й Південного полюсів

###061###

На Землі є великі ділянки суходолу — материки, або
континенти. Вони з усіх сторін омиваються океанами.
Материків шість: євразія (складається з частин світу —
Європи та Азії), африка, Північна америка, Південна
америка, австралія й антарктида.
Покажи екватор і полюси на карті світу і глобусі.
Назви півкулі. На яких з них розташована Україна?
Що таке материк? Які назви океанів тобі доводилося чути?

— Як ти вважаєш, скільки країн є у світі?
Виявляється, їх нараховують близько 200.
Кожна з них має свою територію, населення,
державні символи та мову, грошову одиницю. Як немає однакових народів, так немає й однакових
країн. Кожна країна — неповторна.
Спершу з’ясуємо, які країни найбільші за територією.
росія — найбільша країна світу. шукай її на материку Євразія.
канада — друга за розмірами країна світу. Вона
займає північну частину материка Північна Америка.
Канада — високорозвинена країна. Це означає, що
в ній виробляють багато різноманітної промислової
й сільськогосподарської продукції, а її населення має
високий рівень добробуту. Столиця Канади — місто
Оттава. На національному прапорі Канади зображений
червоний листок цукрового клена, який довго був єдиним джерелом цукру. Сік клена вживали всі місцеві
племена індіанців — корінного населення Америки.
А згодом полюбили й перші переселенці з Європи.
У Канаді дві державні мови — англійська та французька. У цій країні живе багато українців, які розмовляють українською мовою. Канадці здавна ставляться
по-дружньому до нашої Батьківщини — України.

###062###

На третьому місці за розмірами території — китай, країна з тисячолітньою історією. Дещо меншу
територію займають: сполучені штати америки
(скорочено — сша) й бразилія, австралія, індія.
Перелічи, які країни світу тобі відомі. Скільки країн є на Землі? Чому кожна країна має свої
державні символи? Які державні символи
України?
— Так само, як люди не можуть існувати без спілкування, так і народи різних країн
світу мають налагоджувати добросусідські
міжнародні відносини. Це вкрай необхідно
для збереження миру на Землі. Зокрема, якими товарами торгувати або як господарювати, щоб охороняти природу, а не забруднювати її. Нагальною проблемою всього людства є сприяння миру та протидія війні.
Для вирішення цих питань країни об’єднуються в
міжнародні союзи.
Найвпливовіший серед них — європейський
союз (єс). Це — об’єднання з 28 європейських країн.
До них належать: Велика Британія, Німеччина, Франція,
Італія та інші країни. Україна прагне вступити в ЄС.
Про яку країну світу тобі хотілось би дізнатися
більше?
З якою метою різні країни об’єднуються?
Чому США, Канада та Японія не можуть входити
до складу ЄС? На якому материку треба шукати
Європу?
обговоріть. Чому українці хочуть стати громадянами Європи і членами Євросоюзу?

###063###

роздивися зображення дітей у національних
костюмах і розкажи, за якими ознаками відрізняються представники різних народів.
— На земній кулі живе понад 3000 народів. Серед них є численні, а є і такі, що налічують лише кілька десятків осіб. Найбільшими народами світу є китайці, індійці, американці, росіяни, бразильці та японці.
Декларація прав людини наголошує: «Всі люди
народилися вільними й рівними за своєю гідністю та
правами. Вони наділені розумом і совістю та повинні
діяти один стосовно іншого в дусі братерства».
об’єднайтеся в пари. Придумайте та розіграйте діалоги дітей — представників різних
народів. Що вони розповідають про те, де і як вони
живуть? скористайтеся допомогою дорослих.
z досліди. Що заховалося у словах «НАРОД» і
«РОДИНА»? Що спільного між ними?
Скільки народів населяють Землю? Які народи
на нашій планеті — найчисленніші? Як побут
народів залежить від природних умов їхнього
довкілля? Як ти гадаєш, чому родину називають
«колискою» народу? 
— Кожний народ має свої традиції.
Дізнаймося про традиції й досягнення різних
народів світу.
китайці ще в давнину винайшли папір,
компас, порох, сірники, шовк, парасолю, парашут,
друкарство, першими почали вирощувати чай.
арабським народам належать видатні досягнення
в галузі медицини, математики й астрономії. Серед
їхніх традиційних цінностей — щедрість, гостинність,
повага до батьків та людей поважного віку.
європейські народи — греки, італійці, німці,
французи та інші — розвивали освіту, науку, мистецтво,
літературу, а також культуру милосердя.

###064###

Казку про пригоди відважного хлопчика Мауглі у
джунглях (лісах) індії написав англійський письменник — редьярд кіплінг. В основу розповіді покладено
справжні події. Бувало, якась дитина губилася в джунглях. Але дикі тварини не залишали її напризволяще.
Коли таку дитину через роки знаходили люди, у неї
виявлялися риси й звички диких звірів. Адже людина
стає людиною, лише коли живе серед людей. 
Пригадайте й розкажіть. Які рослини та яких
тварин із джунглів Індії ви запам’ятали? Перекажіть казку. Що вас найбільше вразило? Що означає вислів «Ми з тобою однієї крові»?
карлсон — літературний персонаж, вигаданий
письменницею астрід ліндґрен зі швеції.
Веселунчик Карлсон живе на даху одного з будинків Стокгольма, столиці Швеції. Його найкращим
другом стає семирічний хлопчик Сванте, якого всі
називають просто Малий…
Придумайте та розіграйте діалоги героїв з
мультфільмів «Мауглі» або «Малюк і Карлсон» на
свій вибір.
Що з вивченого тобі сподобалося найбільше?
У яких країнах живуть герої згаданих казок?
Чи привернула твою увагу природа, на тлі якої
розгортаються події? Порівняй, чим відрізняються хлопчики Мауглі та Малюк. Яку цінність для
тебе має справжня дружба? У яких ще зарубіжних
і українських казках про це розповідається?

###065###

Пригадай, які народи світу тобі відомі.
z З допомогою дорослих знайди Україну на карті світу.
z доведи, що Україна — найбільша країна Європи.
Твій помічник — карта світу.
— Україна — європейська країна. Вирахували, що саме на території нашої країни розташований умовний центр європи. Тут, неподалік міста Рахова, що в Закарпатській області, установили спеціальний пам’ятний
знак. Кажуть, що Україна розташована в «серці Європи».
— Україна має спільні сухопутні державні кордони з Білоруссю на півночі; Польщею, Словаччиною,
Угорщиною, Румунією й Молдовою — на заході; та Росією — на сході. Умовний центр України розміщений на околиці села Мар’янівка на Черкащині.
За чисельністю населення Україна посідає п’яте місце в Європі після Німеччини, Італії, Великої Британії та
Франції. В Україні налічують понад тисячу міст. У найбільших містах проживає понад мільйон жителів. Це —
Київ, Харків, Одеса та Дніпро.
За допомогою карти України встановіть:
z які моря омивають Україну?
z які області України мають вихід до цих морів?

###066###

— Життєва мудрість і досвід поколінь
відображаються в українських традиціях,
любові до рідної землі, милозвучної пісні,
мудрого слова, влучних прислів’їв і приказок.
Традиційними рисами характеру українців є волелюбність і лагідна вдача, гостинність і працелюбність,
гідність і піклування про старих і дітей.
обговоріть і складіть квітку цінностей українського народу і вашої родини.
Які риси характеру українців тобі подобаються? Які давні українські традиції збереглися
донині? Яка народна пісня — твоя улюблена?
— українці становлять більшість громадян України. Поряд проживають білоруси,
молдавани, росіяни, угорці, поляки та багато інших народів. До менш численних спільнот належать кримські татари, румуни, євреї, вірмени, роми та інші. Дізнаймося про деякі з них.
кримські татари — гордий і волелюбний народ, батьківщиною якого є півострів Крим. Кримськотатарський
прапор блакитного, як чисте небо, кольору символізує свободу. Найбільше кримських татар проживає на півдні України, у Криму. Кримські татари — працелюбні, красиві й мужні люди.
євреї на території України проживали з давніх часів. Нині найбільші єврейські громади зосереджені в Києві, Одесі, Чернівцях та Дніпрі. Символи єврейського народу: шестикутна зірка Давида та золотий світильник — менора. Серед євреїв — багато видатних діячів і діячок науки й культури.

###067###

— Усі винахідники переконані: «Природа —
великий учитель». Вона повсюди розставила свої підказки. Будьте спостережливими
й уважними — тоді вам відкриються неймовірні ідеї для майбутніх винаходів.
Наприклад, з давніх часів люди спостерігали за рухами тварин. Увагу кмітливців привернули морські жителі — кальмари.
Їх можна назвати «живими ракетами». Ракета своєю конструкцією копіює будову тіла та рухи кальмара.
— Україна подарувала світові вчених чоловіків і жінок, які своїми відкриттями просували науку й техніку вперед.
Микола амосов — талановитий учений-винахідник,
видатний хірург, письменник, громадський діяч. Здобувши професію лікаря, одним із перших в Україні почав
проводити складні операції на серці. За роки своєї медичної практики Микола Амосов провів понад шість тисяч таких операцій, врятував життя і повернув здоров’я багатьом людям.
— Усі вироби, що нас оточують, виготовляють із різноманітних матеріалів. Нитки, тканини, посуд, цеглу люди споконвіку виробляють із природних (натуральних) матеріалів.
Природні, натуральні нитки та пряжа мають рослинне або тваринне походження. Їх «постачають» рослини:
льон, конопля та бавовна. А тварини (вівці, кози й верблюди) — вовняну пряжу.
Однак на Землі стає дедалі менше природних
матеріалів. Тому виникла потреба у створенні штучних
замінників для них.
штучні матеріали з’являються в результаті перетворень нафти, кам’яного вугілля, торфу. Штучні нитки
відзначаються міцністю і стійкістю. З них виготовляють різноманітні тканини, нейлон, пластик, поліетилен,
хутро, вату.
До штучних матеріалів належить замінник шкіри —
дерматин, а також синтепон і поролон. Їх широко використовують у побуті й інших сферах життя.
Якими за походженням бувають матеріали?
Поміркуй, що доцільно виготовляти зі штучних
матеріалів для оздоблення оселі.
z Придумай, як можна перевірити
властивості поролону (або інших
штучних матеріалів на свій вибір).
Проведи досліди.
Чи хочеш ти бути винахідником/винахідницею?

###068###

— Українці здавна славилися любов’ю до
прекрасного. Україна подарувала світові видатного поета й художника — тараса шевченка — співця українського народу, великого
мислителя й муд реця — Григорія сковороду, народну поетесу — Марусю Чурай, та інших,
добре знаних і в Україні, і поза її
межами.
Серед них і соломія крушельницька — всесвітньо відома оперна співачка, яка виступала на сценах найвідоміших
театрів.
Чому Тараса Шевченка називають Кобзарем?
довідайся, чому весь світ захоплювався Соломією
Крушельницькою. Кого ти особисто вважаєш
славетними українцями?
— олімпійські ігри — міжнародні спортивні змагання, які проводять кожні два роки
влітку і взимку серед найкращих спортсменів
світу. Їхнє гасло: «Швидше, вище, сильніше».
z дізнайся в дорослих, кого вони вважають найвідомішими олімпійцями України. Які види спорту найбільше подобаються тобі і твоїм рідним?
Параолімпійські ігри — міжнародні спортивні
змагання для людей з інвалідністю. Традиційно їх
проводять після Олімпійських ігор. Змагання параолімпійців доводять, що спорт для людей з інвалідністю —
це шлях до успішного й повноцінного життя.
Про яких видатних українців/українок тобі
хотілось би дізнатися більше?

###069###

Пригадай ознаки весни, які почали з’являтися
в природі ще наприкінці зими.
— Кожна пора року руйнує те, що так
старанно вибудовував попередній сезон.
От і весна знищує снігові та крижані «палаци»
зими, готує весну до літа. Недарма кажуть:
«Весна — це шлях, який проходить природа від зими
до літа».
день весняного рівнодення ділить добу навпіл:
12 годин триває день і 12 годин — ніч. Припадає рівнодення на 20 березня. (Щоправда, вчені щороку вираховують точну дату його настання.) Після дня весняного
рівнодення дні поступово стають довшими, проте
ночі — коротшими. Вважають, що день весняного
рівнодення відділяє зиму від весни.
Весна приходить у різні куточки України в різний час.
Календарна весна починається 1 березня. Астрономічна — у день весняного рівнодення. Але справжня весна завітає лише тоді, коли середня температура за добу
перевищуватиме 0° градусів упродовж кількох днів.
z досліди, коли у твій край приходить весна.
Для цього регулярно вимірюй температуру та роби
записи у своєму календарі спостережень за
погодою.
Які прикмети у весни? Поясни, як ти розумієш
слово «рівнодення». Коли настає день весняного
рівнодення?
Пригадайте. За яким планом ви проводили спостереження за неживою й живою природою восени
та взимку? Як потрібно поводитися під час екскурсії?
77. Урок-екскурсія. Які зМіни
відбулисЯ в Природі навесні?
Як змінюється положення Сонця навесні?
Як висота Сонця впливає на стан неживої і живої
природи навесні? Що є причиною весняних явищ
у неживій і живій природі?
дорогі другокласники й другокласниці!
Запрошую всіх на екскурсію до найближчого лісу чи парку.
Наша мета — дослідити зміни, що відбуваються в природі навесні.
Учіться бути уважними. Спостерігати, порівнювати й знаходити відмінності. Початок
екскурсії — о 12-й годині дня.
Примітка. Одягнутися потрібно відповідно
до погоди.

###070###

березенЬ. Перший місяць весни дістав назву від
красуні берези. У неї першої серед дерев ми можемо
спостерігати сокорух. сокорух — це прикмета весни,
ознака пробудження рослин від зимового «сну».
Перший період весни — сніготанення — весна світла.
квітенЬ.Яка влучна назва! У квітні можна побачити в
лісі буяння рясту, сону й медунки. А під ногами, ніби ясне
небо впало на землю, розлилося синє море пролісків.
В садах цвітуть абрикоси, вишні й сливи. Другий період —
оживання, весна води — настає повінь, водопілля.
травенЬ. Останній місяць весни наголошує, що вже
розрослося й розцвіло в усій красі веселе різнотрав’я.
А в садах продовжується цвітіння яблунь, груш, бузку …
Третій період — розквіт, зелена весна.
Проаналізуй і досліди народні спостереження.
Вони допоможуть тобі передбачати погоду.
у березні
На поверхні криги, що вкриває річки
й водойми, з’явиться вода — скоро настане тепло.
у квітні
Уранці погода була похмурою, вдень
небо прояснилося, на ньому з’явилися
купчасті хмари — завтра буде сонячна й
тепла погода.
 у травні Чути, як кує зозуля, — погода буде
тепла, заморозків більше не буде.
Поцікався в дорослих, які прикмети погоди
вони знають. Яку погоду називають примхливою?
z Поясни, чому кажуть: «навесні така погода, раз
сонце, а раз негода».
— Коли ти вважаєш, що піклування про
твоє здоров’я — це справа лише батьків і лікарів, то ти глибоко помиляєшся. Кожному
потрібно самостійно дбати про своє здоров’я
й дотримуватися здорового способу життя.
Поміркуй, що впливає на твоє здоров’я. Чи твій
спосіб життя можна вважати здоровим? Що допомагає людині загартовуватися?

###071###

Пригадай, що таке здоровий спосіб життя.
z досліди, які твої звички корисні, а які — шкідливі.
— Коли ти виконуєш якісь дії постійно, із часом у тебе виникає звичка — бажання робити
щось знову. Усе, що ми робимо тому, що так
звикли, називають звичкою. Твоя поведінка
залежить від різних звичок — корисних і шкідливих.
до корисних звичок належать: дотримання розпорядку дня, гігієни тіла й одягу, регулярна ранкова
руханка та фізичні вправи, загартовування, споживання
овочів і фруктів.
шкідливі звички шкодять здоров’ю, знижують працездатність і навіть псують характер. Уникай звикання
до малорухливого способу життя, вживання великої
кількості ласощів і солодких газованих напоїв. Не проводь багато часу за комп’ютерними іграми.
Відтворіть по черзі одне одному рухи різних
звичок так, щоб їх упізнали інші.
Що таке звичка? Які звички впливають на твій
розпорядок дня? Чи ти погоджуєшся з думкою,
що звичка — це особлива форма поведінки?
Яка інформація тебе найбільше зацікавила?
А яка здивувала?


###072###

— Люблю я спостерігати, як рослини
поступово пробуджуються від зимового
спокою. Унаслідок цих спостережень я
встановив послідовність їхнього розвитку
навесні.
календар веснЯних зМін у житті рослин
1. Почався сокорух у ліщини, верби, берези, клена.
2. Зацвіли сережки на ліщині, сріблясті вербові котики
стали схожими на жовтеньких пухнастих курчаток.
3. Набубнявіли бруньки на деревах і кущах.
4. Зацвіли кущі смородини й порічок.
5. На березі, клені, бузку й інших деревах і кущах
з’явилися молоді листочки.
6. Розпочалося цвітіння плодових і дикорослих
дерев.
зауваж, коли відцвітуть горобина, бузок і калина,
красуня весна дасть знак, що настала пора зустрічати літо.
зверни увагу, рослини і тварини, назви яких у
підручнику виділені червоним кольором, занесено
до Червоної книги україни.
Придумайте разом сценарій невеличкої
вистави про життя ранньоквітучих рослин.
зіграйте її.
Чи тобі траплялося бачити, як цвітуть першоцвіти? Розкажи, де й коли. Чи можна їх зривати
для букетів або на продаж? Чому красиво квітучі
рослини часто опиняються в Червоній книзі?
Пригадай. Які весняні трав’янисті рослини називають ранньоквітучими? Коли вони зацвітають?
роздивіться світлини й розкажіть, де ви бачили
ці рослини. Коли вони зацвітають?
У яку пору весни цвітуть конвалії? Які весняні
рослини ростуть у твоєму краї?Які культурні рослини прикрашають навесні твоє подвір’я чи вулицю?

###073###

Пригадай, де зимують комахи. Як зміни в неживій
природі впливають на життя комах?
роздивіться світлини комах і розкажіть, до якої
групи вони належать. Чи траплялося вам їх бачити
навесні? Де й коли?
Метеликів можна побачити напровесні, коли ще
не розпустилися листочки й подекуди лежить сніг.
Першими серед них з’являються яскраво-коричневі
кропив’янки та жовті лимонниці. Майже одночасно з
метеликами оживають мурахи й відразу беруться ремонтувати свою спільну оселю — мурашник. А працелюбні бджоли поспішають до перших весняних квітів.
комахи живляться переважно рослинами й
самі стають поживою для інших тварин. навесні
відбувається масове розмноження комах, що
спричиняє значне збільшення їхньої чисельності.
відгадайте загадки, складіть розповіді про
свої зустрічі з «відгадками».
z самого не видно, а пісню чути.
z Лазить над нами догори ногами, завжди
мандрує, все покуштує.
z Жовте тільце в жовту смужку, жалить боляче
ця мушка.
Які метелики з’являються навесні першими?
Де ви чули слова «…хрущі над вишнями гудуть…»?
Які комахи дошкуляють тобі навесні й улітку?
Чому? Яку користь приносять людям і рослинам
бджоли?

— найважливіша подія в житті риб
навесні — нерест — період розмноження.
У цей час рибалити заборонено. Адже саме
тоді риби відкладають ікру.
Як називається період розмноження в риб?
Доведи, що він особливо важливий у житті риб. Чи
доводилося тобі рибалити, спілкуватися з рибалками? Розкажи. Чому під час нересту заборонено
рибалити?

###074###

Пригадай. У чому полягають особливості життя
комах навесні? Як комахи пов’язані з птахами?
роздивіться зображення птахів. назвіть, хто
з них належать до осілих, а хто — до перелітних.
— Виявляється, не всі птахи прилітають
одночасно. Першими з’являються жайворонок, лелека, плиска, журавель. Пізніше —
ластівка, соловейко і зозуля.
Тільки-но птахи повернуться з вирію, відразу починають готуватися до виведення потомства. Самці прилітають зазвичай раніше за самок, щоб зайняти кращу
гніздову територію. Своїм співом вони позначають її
межі та приваблюють самочок. А потім уже в парі мостять гніздечко, насиджують яйця й вигодовують пташенят. Коли з’являються в кубельцях пташенята, тоді й
стихає веселий пташиний хор.
Які тварини викликають у тебе навесні найбільше захоплення?
Що означає весняний пташиний спів? Які загадки й вірші про птахів ти знаєш?
роздивіться світлини й розкажіть, чим живляться впродовж року ці звірі. Чому одні звірі ведуть активний спосіб життя, а інші взимку сплять?
наведіть свої приклади.
Пан лісник розповідає про весняне
життя звірів
— Весна — довгоочікувана пора, але й
турбот звірам вона несе чимало. Отож розглянемо, які клопоти виникають у житті звірів навесні.
Перша турбота. Надходить весняна повінь —
водопілля. Тому всі, хто живе поблизу води, рятуються, хто де: на деревах, купах хмизу, острівцях. А якщо
повінь не загрожує їхньому життю, то займаються своєю звичною й постійною турботою — пошуком поживи.
друга турбота. У звірів настає час для перевдя -
гання — весняного линяння. Своє зимове — тепле
світлого кольору хутро вони змінюють на інше — не таке
густе й темніше.
третя турбота. Навесні у звірів з’являється потомство. об’єднують звірів (ссавців) спільні ознаки:
усі вони вигодовують своє потомство молоком
й усі — дуже відповідальні батьки.
Четверта турбота. Дитинство у звірят — пора навчання. Тільки-но малеча підросте, настає час йти до
«школи» набиратися корисних навичок й умінь. У «лісовій школі» вони вчаться, як виживати в дикій природі.

###075###

іх і нових свят. Найважливіше серед них —
великдень, або воскресіння христове, —
велике й світле свято. Його радісно відзначають у багатьох країнах світу. Це величне свято припадає
на різні дати, але завжди відбувається в неділю, яку називають Світлою.
Визначними подіями, що відбуваються 8–9 травня,
є день пам’яті й примирення, а також день перемоги у другій світовій війні.
z Поміркуй. Які слова «заховалися» в назві свята
«ВЕЛИКДЕНь»?
z досліди. Якими візерунками найчастіше прикрашають писанки у твоєму рідному краї?
день матері в Україні відзначають щорічно у другу
неділю травня.
Міжнародний день сім’ї святкують 15 травня. Це
свято покликане вшановувати цінність сім’ї, любов і
взаєморозуміння між усіма, хто її складає. Це і старше
покоління, і батьки, і діти, й онуки. Сім’я — це єдність.
Яке весняне свято тобі подобається найбільше?
Які ще свята відзначають навесні? Які з них
святкують у твоїй родині? Чому святкують Міжнародний день сім’ї? Чим варто порадувати матусю
в День матері?

###076###

Я — твій підручник з інформатики, технологій 
і дизайну. Пропоную тобі зробити багато власних 
відкриттів!
Щоразу уважно читай, про що нове ти дізнаєшся, 
що потрібно підготувати для уроку та яких правил слід 
дотри муватись. А тоді починай дослідження! Під час 
дослідження світу навколо себе раджу тобі скористати-
ся моїми порадами:
 уважно  спостерігай, знаходь особливі властивості 
кожного предмета та по  рівнюй їх;
 обговорюй свої відкриття з учителем, рідними, 
однокласниками та старшими друзями;
 оцінюй свої дії та отримані результати;
 використовуй для досліджень обладнання, роби при-
пущення, передбачення та здогадки. 
А допоможуть тобі в цьому мої трудівники-помічни-
ки Мурашки.
Із Читайликом   ти будеш читати й вивчати нове 
зі світу науки, техніки та технологій.
Дослідник   допоможе спланувати експеримент 
і виявити невідоме.
Комп’ютик   підкаже, як працювати з 
комп’ютером й іншими цифровими пристроями. 
Майстерик   порадить, як створити щось своїми 
руками.
Щедрик   запропонує, як підбити підсумки твоїх 
відкриттів і поділитися ними. 
Разом з однокласниками та старшими шукай 
відповіді на запитання, які ставлять тобі  Мурашки-
питайлики  .

###077###

Інформація передається за допомогою повідомлень.
Для людини дуже важливо вчасно отримувати по-
трібну інформацію або скористатися наявними знання-
ми. Наприклад, інформація про номери телефонів 
служби порятунку може врятувати комусь життя, 
а відомості про погоду допоможуть тобі правильно
підібрати одяг.
Інформація про навколишній світ допомагає люди-
ні створювати предмети або пристрої, які за формою 
подібні до реальних.
Листя різних дерев або рослини можна використати
для створення картин, якщо правильно розпізнати
подібні форми. Наприклад, аплікація «Мій акваріум». 
Завдання 1. Гра «Знайди пару»
Розклади картки із зображеннями так, щоб утворити пару
з природної та рукотворної форми. Яка інформація про 
зображення допомогла тобі виконати завдання?  
По
антазуc -мо та помайструc -мо
Завдання 2. Спостереження у природі
Отримай інформацію про предмети на шкільному подвір’ї 
або пришкільній території. Визнач, яку форму вони мають. 
Відшукай у природі об’єкти з подібною формою. Збери 
потрібне. Розклади у класі в папці зібране так, щоб твої 
друзі впізнали побачене під час спостережень.
Дослiджуc -мо
Завдання 3. Зберігання зібраних матеріалів
Досліди, який спосіб зберігання зібраних матеріалів 
підходить для того, щоб вони не втратили своєї форми й 
кольору: під пресом, на полиці, на сонці, у тіні.
Подiлись
Розкажи рідним або друзям про свої відкриття.

###078###

Спостерігаючи за предметами, людина може отриму-
вати інформацію про їхній стан, форму, колір, розмір. 
Найчастіше для цього використовують органи зору.
Після проведення певного  досліду можна зробити 
висновки з отриманого результату. Це також спосіб 
отримання інформації. Наприклад, для проведення до-
сліду приготуй потрібні матеріали: склянку, воду, сік, 
цукор, олію. Виконай описані на малюнках дії.
Під час навчання, коли ти читаєш, рахуєш, перегля-
даєш пізнавальне відео, спілкуєшся з однолітками та 
старшими, ти також отримуєш нову інформацію.
Людина може  порівнювати різні об’єкти між со-
бою. У такий спосіб також отримують інформацію. 
Зокрема, можна використати природні матеріали, щоб 
відтворити об’єкти навколишнього світу.
Природні матеріали — це те, що нам так щедро дарує 
природа, усе, що можна знайти в лісі, на березі моря,
у полі, у степу й навіть удома: каштани, шишки,
жолуді, пір’ячко, опале листя й гілочки, гриби-труто-
вики та мох, горішки й сухоцвіт, камінці, мушлі, глад-
кі скельця, овочі або фрукти та їхнє насіння.
З природного матеріалу можна зробити аплікацію.
Дiємо
Завдання 1. Форма й колір
Виконай завдання із картками, які запропонує тобі вчи-
тель або вчителька. Постав у відповідність до предметів 
їхню форму та колір.

###079###

Завдання 2. Мультфільм
Перегляньте разом з учителем або вчителькою
першу серію мультфільму «Моя країна — Україна». Який спосіб подання інформації використано в мультфільмі? Які способи подання інформації використовують герої мульт фільму?
Пофантазуc-мо та помайструc-мо
Завдання 3. Квіткова композиція
Об’єднайтесь у групи. Спільно з іншими дітьми у групі
створіть квіткову композицію «Символи України».
Виконайте завдання так.
1. У коробку з-під цукерок насипте пісок або крупу.
2. Обговоріть, що буде викладено на вашому виробі.
3. Хтось із групи нехай зробить пальчиком контур карти
України або розгорнутого прапора.
4. По контуру викладайте квіти, щоб утворився задуманий малюнок.
5. Продемонструйте свою роботу іншим групам у класі. 

###080###

Передана інформація може бути зрозумілою і незрозумілою. Наприклад, текст незнайомою іноземною
мовою ти зрозуміти не зможеш.
Інформація може бути правдивою й неправдивою.
Правдива інформація — це така, за допомогою якої
описують існуючі насправді події, предмети, явища.
Неправдива інформація про щось або про когось не
відповідає дійсності.
Правдивість інформації можна визначити різними
способами: прочитати відомості в енциклопедії, запитати поради в рідних або вчителя, провести спостереження або експеримент.
Неправдива інформація може зашкодити. Щоб
цього не сталось, важливо особисто перевіряти її та не
поширювати неправдиві відомості.
Неправдиву інформацію можуть передати ненавмисно, наприклад, висловити припущення, яке не підтверджене або його неможливо підтвердити.
У давні часи люди передавали інформацію мовою
символів. Кожний з них мав своє значення: цибулина — символ домашнього вогнища й тепла, журавель —
символ любові до рідного дому, лілея — уособлення витонченної краси. Такі символи використовували для
оздоблення осель або предметів побуту, прикрашаючи
їх сфантазованими квітами та тваринами. Такі зображення використовують і дотепер, наприклад, у петриківському розписі.

###081###

Особливою мережею є мережа Інтернет. Доступ до
неї можна отримати за допомогою смартфона чи іншого комп’ютерного пристрою. Тобі вже, напевно, доводилося використовувати смартфон або комп’ютер для перегляду зображень, відео, надсилати й отримувати
повідомлення. Цей пристрій також можна використати для пошуку цікавої інформації. Для цього потрібно
ввести потрібне слово або запитання.
Під час спілкування не можна повідомляти стороннім людям особисту інформацію: своє прізвище, адресу, вік, місце навчання, інформацію про батьків. Вона
є секретною, тому її можуть знати лише близькі люди.
Інформація, яка є відкритою для всіх, — це публічна.
Завдання 1. Телефон
Об’єднайтесь у групи та змайструйте за допомогою дорослих пристрій для передавання інформації, як показано на малюнку.
З’єднайте дві бляшанки спочатку шнурком, потім дротом і насамкінець вовняною ниткою однакової довжини.
Перевірте, який із засобів зв’язку між співрозмовниками
найкраще підійшов для передавання інформації. 
Завдання 2. Безпека
Визнач, яку інформацію можна передавати в мережу, а яку — ні. Перевір свої відповіді. Для цього
за допомогою вчителя завантаж з мережі гру.
Завдання 3. Папір
З допомогою вчителя або вчительки знайди в мережі розповідь про те, що таке папір, як його виготовляли в давнину та яким буває папір. Використай інформацію від
працівників бібліотеки «Маленький читайлик». Як можна
сформулювати свій запит для пошуку? Обери варіант зі
списку: папір, маленький читайлик, що таке папір, яким
був папір у давнину, яким буває папір.

###082###

Інструменти, для роботи яких потрібна електроенергія, є електричними. Їх використовують для
роботи з деревом, тканиною, металом, пластиком,
іншими матеріалами, а також у побуті.
Для роботи з інформацією люди різних професій
використовують комп’ютери та комп’ютерні пристрої.
Для тебе комп’ютер стане помічником у навчанні.
Комп’ютер зазвичай складається із системного
блока, монітора, клавіатури та миші.
До системного блока підключають монітор, клавіатуру, мишу та інші пристрої.
На екрані монітора відображаються відомості, з якими працюють на комп’ютері.
Клавіатуру призначено для введення відомостей
у комп’ютер.
Миша — це допоміжний пристрій для керування
комп’ютером. Її використовують для виконання на
комп’ютері дій зі значками. Коли рухаєш мишою по
килимку, то на екрані монітора рухається вказівник
миші.
Вигляд вказівника миші може бути різним, але
найчастіше — це похила стрілочка .
Мишу тримають трьома пальцями: великим, мізинцем та безіменним. Вказівний
і середній пальці вільно лежать поверх миші,
на її кнопках.
Планшет, ноутбук і смартфон — це також
комп’ютери. У них складові об’єднані в одному корпусі. А замість миші можна використовувати пальці
руки

###083###

Завдання 1. Значки
На екрані монітора є різні значки. Досліди, що відбуватиметься, якщо:
навести вказівник миші 
на значок
навести вказівник миші на значок й один раз клацнути лівою кнопкою
навести вказівник миші на значок і двічі підряд клацнути лівою кнопкою
Завдання 2. Гра «Знайди пару»
У грі «Знайди пару» відкрий будь-яку плитку.
Для цього наведи вказівник миші на плитку,
клацни лівою кнопкою миші. Переглянь зображення. Назви пристрій для роботи з інформацією, який зображено, і запам’ятай його місце. Відкривай інші плитки, поки не натрапиш
на подібний пристрій. Намагайся запам’ятати місце всіх
відкритих пристроїв. Це допоможе тобі швидше виграти.
Пофантазуc-мо та помайструc-мо
Завдання 3. Паперовий вітрячок
1. Розглянь відео «Як створювати паперовий
вітрячок».
2. Скористайся підказками та створи свій
вітрячок. Щоб зупинити відео або продовжити його перегляд, клацай лівою кнопкою миші на зображенні. Шпильку або об’ємну кнопку тримай гострим кінцем від себе. Акуратно закріпи
потрібні деталі, притримуючи виріб іншою рукою.
3. Спробуй «зловити вітер» на вулиці своїм вітрячком.
Запропонуй свій вітрячок іншим учням. Випробуй їхні
вітрячки. Визнач, який з вітрячків легше крутиться.
Від чого це залежить?
Подiлись
Розкажи рідним або друзям про свої відкриття. 

###084###

Ти вже знаєш, яких правил потрібно дотримуватися,
щоб зберегти своє здоров’я. Необережне або необдумане використання пристроїв також може йому зашкодити. Щоб цього не сталося, пристрої потрібно правильно
готувати до роботи, безпечно працювати з ними та вимикати за правилами.
Для того щоб комп’ютер почав працювати, його
слід підготувати до роботи, або завантажити. Вмикають монітор і системний блок натисканням кнопки живлення. Поруч із цією кнопкою зазвичай міститься
індикатор — маленька лампочка, яка світиться, коли
пристрій увімкнено.
У планшеті та ноутбуці кнопка ввімкнення розташована на корпусі або збоку. Вона вмикає одночасно
й екран.
Щоб увімкнути комп’ютер, потрібно виконати такі дії.
1. Зверни увагу на індикатор на моніторі. Переконайся,
що монітор увімкнено. Якщо необхідно, увімкни його.
2. Натисни кнопку живлення на системному блоці та
слідкуй за сигналами індикатора.
3. Дочекайся, доки на екрані з’являться значки й вказівник миші матиме вигляд стрілки. Не натискай ніякі
кнопки.
Пам’ятай, що комп’ютер під’єднано до електричної
мережі. Тому важливо правильно поводитися під час
роботи з ним.
Щоб правильно завершити роботу з комп’ютером,
виконують такі дії.
1. Знайди ліворуч унизу екрана монітора кнопку Пуск
і клацни на ній лівою кнопкою миші.
До якого малюнка подібна кнопка Пуск на твоєму
комп’ютері?
2. Знайди на екрані кнопку Завершення роботи, підведи
до неї вказівник миші та клацни лівою кнопкою миші.

###085###

Завдання 1. Гра «Займи позицію»
Перемісти зображення до зони Погоджуюсь,
якщо ти погоджуєшся, що така поведінка за
комп’ютером правильна. Коли ти вважаєш,
що так поводитися, як на малюнку, не можна,
то перемісти його до зони Не погоджуюсь.
Якщо ти працюєш із мишею, то дію переміщення
виконуй так: вибери предмет, натисни ліву кнопку миші й,
утримуючи її натиснутою, рухай по килимку. У потрібному
місці кнопку відпусти.
Дослiджуc-мо
Завдання 2. Захист для взуття
Досліди, як крем захищає взуття. Для цього візьми аркуш
картону й розріж його на три рівні частини. Змасти одну
частину аркуша кремом для взуття. На іншу нанеси пензликом олію. Побризкай на всі смужки картону водою.
Зачекай 1–2 хвилини. Що сталося з кожною із частин? Як
крем для взуття «захистив» картон від вологи? Що більше «захищає»: крем для взуття чи олія? Чи залишився картон
на зворотній стороні кожної смужки сухим? Чи «шкодить»
олія картону?
Пофантазуc-мо та помайструc-мо
Завдання 3. Зав’язування шнурків
Навчися зав’язувати шнурки на взутті.
1. Візьми аркуш картону та відміряй 2 см від кожного
краю. Зроби позначки й намалюй лінію.
2. На намальованій лінії відміряй від верхнього краю 3 см,
а далі через кожні 2 см зроби позначки.
3. На місці позначок з допомогою вчителя або вчительки
зроби отвори. Використай для цього діркопробивач.
4. Від лівого та правого краю аркуша відміряй по 6 см.
Зроби позначки й намалюй лінію.
5. Зігни по лініях від краю до середини.
6. Пропусти шнурок у нижні отвори з внутрішньої сторони. Порівняй кінці шнурка.
7. Один кінець шнурка пропусти в найближчий протилежний отвір.
8. Те саме зроби з іншим кінцем шнурка. Кінці шнурка
мають перехрещуватись.
9. Продовж зашнуровувати до верху.
10. Зав’яжи кінці шнурка.
Попроси дорослих показати, як вони зав’язують шнурки
на своєму взутті. Порівняй їхній спосіб зі своїм.

###086###

Крім монітора, клавіатури й миші до системного
блока комп’ютера можна підключити інші пристрої.
Для відтворення звуку до комп’ютера приєднують
колонки.
Для друку зображень або тексту використовують принтер. Сканер призначено для подання в
комп’ютерному вигляді тексту або малюнків, які надруковані на папері.
Зазвичай усі пристрої під’єднують до системного
блока за допомогою дротів. Запам’ятай, що торкатися
дротів і місця їх приєднання до комп’ютера не можна!
Це може зашкодити твоєму здоров’ю. Також є бездротові пристрої: миша, клавіатура, принтер й інші.
Передавати та зберігати зображення чарівної краси природи, подій, що відбулися, людей і тварин можна за допомогою фотоапаратів. Зберігати не лише зображення предметів і людей, а і їхні рухи та звуки
надають можливість сучасні відеокамери, веб -камери.
На смартфонах або планшетах також можна зберегти
зображення чи записати відео.
Щоб показати малюнки, відео,
тексти на великому екрані або на
мультимедійній дошці, використовують проектор.
Для роботи з відео та зображеннями на екрані є спеціальні
програми. За їх допомогою можна переглядати зображення або
відтворювати відео. Щоб переглянути наступне зображення
на смартфоні, переглянуте перегортають. Достатньо
провести по екрану рукою так, ніби гортаєш сторінку книжки. За допомогою миші це роблять інакше.
Вказівник миші наводять на кнопку і клацають
лівою кнопкою миші.

###087###

Для роботи зі звуковою інформацією також використовують комп’ютер й інші пристрої.
Композитори за допомогою комп’ютера створюють
нові мелодії. Звукорежисер і звукооператор — добирають необхідні звуки, музику до телепередач, кінофільмів, мультфільмів. Учені, які вивчають життя тварин,
записують на диктофон їхні голоси.
Люди яких професій використовують комп’ютер для
роботи зі звуком?
Актори, співаки під час виступів користуються мікрофоном. У ситуаціях, коли збирається багато людей,
потрібні колонки. Слухати музику, звукові записи
казок, оповідань під час подорожі можна, використовуючи плеєр, планшет, мобільний телефон або смартфон, до яких приєднують навушники.
Чи використовують твої батьки або знайомі пристрої
для роботи зі звуком? Які?
Людина за допомогою свого голосу, музичного інструмента чи комп’ютера може відтворити звуки природи. Для того щоб створити моделі природних форм,
використовують конструктори. 
Завдання 1. Навушники
1. Розглянь навушники. Металевий кінець навушників —
це штекер. У навушників з мікрофоном таких штекерів — два. Зелений — для того, щоб чути звук від
комп’ютера, а червоний — для того, щоб передавати
звук до комп’ютера. Якщо навушники мають лише один
штекер, тоді їх використовують тільки для слухання.
2. На системному блоці комп’ютера штекер для слухання
має зелений колір або позначку «навушники».
3. Устав зелений штекер навушників у гніздо зеленого кольору на системному блоці комп’ютера чи в гніздо для
навушників на планшеті.
Як підключити навушники до мобільного телефону?
Планшета?
Завдання 2. Звуки
1. З допомогою вчителя або вчительки відтвори звук однієї
з тварин. Щоб почати відтворювати звук, натисни .
2. Розпізнай за звуком тваринку. Визнач, чи може ця тварина жити поруч з людиною або в природі чи зоопарку.
3. Відрегулюй гучність відтворення. Натисни . Клацни
лівою кнопкою миші на регуляторі ліворуч, щоб зменшити гучність звуку, і праворуч, щоб збільшити .
Або виконай ці дії на планшеті рукою.

###088###

У давнину книжки створювали дуже довго. Їх писали
вручну вишуканим почерком. Пізніше винайшли пристрої для друкування книг. Сьогодні створити книжку
може кожний, хто має комп’ютер.
Друкувати та змінювати тексти за допомогою
комп’ютера дуже зручно. Помилки в текстах, написаних на папері, складно виправити непомітно.
На комп’ютері зміни в текст можна вносити багато
разів. Створений текст роздруковують на принтері.
Сьогодні замість паперових книжок часто використовують електронні. Одна електронна книга може містити в собі цілу бібліотеку. Пишуть і читають тексти
також на мобільних телефонах, смартфонах, планшетах й інших комп’ютерних пристроях.
У тексти книжок можна додавати спеціальні малюнки, які переводять читача в доповнену реальність. Наприклад, у книжці Аліса в країні див за допомогою доповненої реальності ти поринеш у чудовий світ її героїв.
Люди використовують папір не тільки для друку
книжок чи в освіті. З паперу виготовляють предмети
побуту, гроші, прикраси тощо. Для цього використовують різні види паперу, які відрізняються кольором,
щільністю, гладкістю.

###089###

Завдання 1. Папір
Досліди властивості паперу.
Для цього для кожного з підготовлених видів паперу
(картон, кольоровий папір, газета, гофрований папір,
паперова серветка) проведи такі експерименти.
1. Спробуй папір на дотик. Визнач, який з аркушів гладкий, а який — має нерівну поверхню.
2. Надірви шматок паперу. Установи, який з аркушів найважче розірвати, а який — рветься дуже легко.
3. Зігни аркуш паперу й розірви його по згину. Перевір,
чи стало це робити легше, аніж просто надірвати.
4. Розглянь краї надірваного аркуша через лупу .
Що відбувається, коли аркуш паперу згинають?
5. Намочи відірваний шматок паперу. Який з них розмок
найшвидше?
Завдання 2. Текст
Для введення тексту в комп’ютер або інший пристрій використовують клавіатуру. З літер, які записані на клавішах клавіатури, складають слова.
1. Дочекайся, поки вчитель або вчителька відкриє тобі
електронну сторінку для писання на комп’ютері, і напиши слово папір.
2. Натисни клавішу Backspace
. Переконайся,
що чорна вертикальна риска перемістилася на рядок
нижче.
3. Напиши назву виду паперу, з яким ти працював або
працювала.
4. У наступних рядках запиши слова, якими можна його
описати. Наприклад, гладкий і щільний. Відступ між
словами роби за допомогою клавіші Пропуск. Це найбільша клавіша на клавіатурі.
Завдання 3. Колекція
За допомогою заготовок створи колекцію «Дари осені».

###090###

Зі рваного паперу, за зразком чи власним
задумом створіть аплікацію дорожніх знаків
або світлофора (на вибір).
Вам знадоɛлɹтɶсɹ різнокольоровий папір, кольорові
олівці, простий олівець, ножиці, клей ПȼȺ, матеріали
для оздоблення (за бажанням).
Пригадайте правила розривання паперу. Підготуйте потрібні матеріали та створіть аплікацію.
Ɋозмістіть свої аплікації на спільному
панно.
 Поміркуйте, про яку інформацію
можна дізнатись із цих знаків.
 Поясніть одне одному, чому важливо ними керуватись у поведінці.
Висновок
Ʌюдина отримує інформацію з навколишнього
світу. Джерелом інформації може бути інша людина,
книжка або будь-який об’єкт чи пристрій. Передавати
інформацію можна за допомогою текстово го, звукового, числового, малюнкового повідомлення.
Чи знаєте ви...
Найдавнішим способом передачі повідомлення була голубина пошта. Ʌюди
брали птахів із собою в далекі походи. До
лапок прив’язували складений папірець із
повідомленням та відпускали птаха на волю. Голуб повертався додому й одночасно доставляв повідомлення

###091###

Кличе-зве дзвіночок нас
на урок в мистецький клас.
Тож згадаймо, любі діти,
що у класі слід робити.
Ми до класу на уроки
увійдемо дружним кроком.
Ще й стрибатимемо жваво,
щоб було нам більш цікаво. Навчимось ми малювати
і пісні разом співати.
А хто слуху не дістав –
той лічити може гав.
Будемо разом ліпити,
аплікації робити.
І уважно звуки слухать,
міцно затуливши вуха.
Будем дружно танцювати
і на інструментах грати.
А щоб краще пам’ятать –
все на парті малювать!

###092###

На концерт, як і до школи,
вчасно не приходь ніколи.
Увійдеш – гукай з порогу:
«Запізнивсь! Звільніть дорогу!»
Тільки музика поллється,
крикни: «Тихо! Хто сміється?»
І отак кричать годиться,
доки музика скінчиться.
От на виставці картина,
та якась, здається, дивна…
Варто голосно сказати:
«Прошу цю картину зняти!».
А в театрі, на балеті,
згадуй випадки кумедні.
Хай послухають їх друзі,
щоб сиділи не в напрузі.
А тепер скажу по правді:
як врахуєш ці поради,
то ніколи не потрапиш
в світ, де є краса та радість,
де мистецтво, серцю миле,
розгортає дивні крила. 
Об’єднайтеся у пари. Один знаходить у вірші
шкідливу пораду, інший – виправляє помилку.
Послухай улюблені пісні з мультфільмів
або переглянь відео.
Дотримуйся правил слухання музики. 

###093###

ДО ПОБАЧЕННЯ, ЛІТО!
Музика М. Чембержі, слова В. Пекура
1. З нами попрощалося
літо гомінке,
і кудись сховалося
сонечко дзвінке.
Нам казки розказував
лісовий струмок,
за роботу дякував
колосок.
2. Вересень видзвонює:
— В школу, в школу час!
В лузі синім дзвоником
кличе раз у раз.
З книжки привітаються
поле і лісок,
квітами всміхнеться
нам бережок.
3. Згадка нам про літечко —
голубий вінок,
бо співа-виспівує
вже шкільний дзвінок.
Парти осаджаємо —
коней вороних,
помчимо до сонечка
ми на них.
Розглянь ілюстрацію. Чи відповідає вона змісту
пісні?
Поділися своїми спогадами про барви, запахи,
звуки літа.
Кого можна побачити у лісі влітку? Про
це слухачам розповідають музичні загад-
 ки українського композитора Валерія
Подвали.
Музичні «портрети» лісових мешканців композитор «намалював» за допомогою
пісеньок-загадок.
Послухай музичні загадки і скажи, про кого у
них ідеться. 

###094###

Мистецтво виникло дуже давно. Старовинні пісні,
танці, візерунки створювали хлібороби та ковалі, пекарі
й теслі…
Ці твори поширювались, змінювались, набували
нових рис. Таке мистецтво є результатом спільної творчості народу і тому називається народним.
Народні твори переходили від батьків до дітей, від
дідусів і бабусь – до онуків. Так народне мистецтво дійшло до наших днів.
Прочитай текст. Скажи, яке мистецтво називають народним.
Пригадай і назви відомі тобі народні твори.
Народним називають мистецтво, твори якого не
мають певного автора. Вони є результатом спільної
творчості народу.
З давніх часів до нас дійшли народні пісні, танці,
твори декоративно-прикладного мистецтва.
Послухай вірш-загадку. Про який народний інструмент ідеться?
Розгляньте на малюнках українські народні інструменти. Доберіть до них потрібні підписи.
Знайдіть серед інструментів ударні, духові та
струнні.
Послухай народні мелодії
у виконанні сопілкарів.
Виконуй завдання на вибір:
* проплескуй музичний пульс;
* супроводжуй музику рухами;
* показуй, ніби граєш на сопілці.

###095###

Прочитай вірш. Знайди у ньому назви професій.
Дай відповіді на запитання, поставлені у вірші.
Розглянь малюнки. Назви митців різних професій. Які твори вони створюють?
Як багато професій є різних!
Ми в житті зустрічаємо скрізь їх:
лікар, вчитель, актор і аптекар,
модельєр, будівельник і пекар...
Про тварин нам розкаже зоолог,
про людей – педагог і психолог...
І професії ці, хоч і різні, –
всі цікаві, почесні, корисні.
А тепер кожен з нас пригадає:
хто малює?
Хто казку складає?
Чиє серце, чий розум і руки
в диво-музику з’єднують звуки?
Колискова – найперша пісня у житті
дитини. Але її можна не лише проспівати,
а й виконати на музичному інструменті, без
слів.
Твір під назвою «Колискова» написав
український композитор Яків Степовий. Він
народився у місті Харкові, змалку захопився
співом і грою на музичних інструментах.

###096###

Послухай пісню. Про що у ній ідеться?
Розучи пісню. Покажи рукою рух мелодії.
Проспівай з любов’ю до рідного краю.
Поміркуй, хто бере участь у створенні та виконанні пісні. Вибери потрібні таблички:
Я МАЛЮЮ
Музика і слова З. Красуляк
Приспів.
1. Я малюю синє небо, річку і вербу,
я малюю рідну землю, на якій живу.
Намалюю рідне місто, села і поля,
щоб такою Україна завжди в нас була.
Приспів:
Будеш ти веселою, вродливою,
виткана із сонця і тепла.
Намалюю я тебе щасливою,
щоб завжди такою ти була. 
2. Намалюю дощ весняний, стежку, рідний дім,
намалюю світлий ранок, де так добре всім.
Посміхнеться щиро сонце в небі золотім,
заспіває Україна дітям всім своїм.

###097###

Простеж, що зображено на ближньому і дальньому планах картини. Намалюй, якою уявляєш
Україну ти.
Це цікаво знати!
Українська земля славиться
митцями. Серед них – народна художниця Марія Приймаченко.
Марія народилася понад 100
років тому. У 6 років вона тяжко
занедужала і втратила можливість
вільно рухатися.
Але дівчинка не занепала духом, а почала творити: вишивати
й малювати. На її картинах – дивовижні квіти, фантастичні звірі й птахи, чарівні образи рідного краю.
Розглянь фото. Поміркуй, з якими видами мистецтв вони пов’язані. Прочитай текст.
Знайди у тексті переліки творів мистецтва. Скажи, як їх зберігають для нащадків.
Поміркуй, як можна зберегти музичні твори.
Як зберегти твори митців для нащадків?
Письменники свої твори – казки, вірші,
оповідання – записують. Книги з літературними творами зберігають у бібліотеках.
Художники втілюють свої ідеї в малюнках,
картинах, декоративних творах. Їх розміщують
на виставках і у музеях.
Творчі задуми архітекторів відтворені у
будівлях і спорудах. Деякі з них є справжніми
витворами мистецтва.
Працю багатьох митців (письменників,
акторів, художників, композиторів, хореографів, кінематографістів) збережено у виставах
лялькового, музичного та драматичного театрів, у мультфільмах і кінофільмах …

###098###

Прочитайте вірш «ланцюжком». Знайдіть назви
знаків для запису музики та їх зображення.
Хвилинка-говоринка
Світ музичний, світ казковий...
Там тобі обов’язково
стрінуться не раз, не двічі
дивні знаки таємничі.
Ноти – знаки невеличкі –
мають дуже гарні звички:
нам підкажуть за потреби,
як співати й грати треба.
Пауза – назвали так
мовчазний цікавий знак.
Буде він усіх навчати,
як у музиці... мовчати.
Щоб дверцята відчиняти,
треба ключ надійний мати.
Ключ до музики – з’ясовуй –
скрипковий є та басовий.
Всі ці знаки-чародії
звуки записати вміють,
бережуть для нас дбайливо
музики барвисте диво.
Ноти, паузи, ключі та інші музичні
знаки записують на нотному стані
(нотоносці).
Завдяки нотному запису музичні твори
зберігаються для нащадків.

###099###

Послухай пісню, яку діти співали майже
сто років тому.
Проспівай пісню, стежачи за нотами.
Пригадайте музичні твори за малюнками.
Розподіліть твори на народні та авторські.
Поміркуйте, як вони збереглися.
ШКОЛЯР
Музика Ф. Колесси, слова Б. Лепкого
1. Під пахвою буквар.
Хто іде? Наш школяр!
У руці олівець,
наш школяр молодець.
2. Тихо в школі сидів,
що питали — умів,
і писав, і числив,
гарно вірш говорив.
3. Тому певний такий
наш школярик малий.
Знає, неня за то
приголубить його.
Відвідай концерт, театр, музей з однокласниками, батьками або в інтернеті. Чи зустрілися тобі
«три кити» мистецтв?
Прочитай казку «Колосок», подивись
мульт фільм. Намалюй ілюстрацію за
змістом казки.
Поміркуй, як за цією казкою розіграти виставу.
Зроби це разом із дорослими.

###100###

Прочитай вірш. Пропущені слова додавай за малюнками (скільки рисочок – стільки складів).
Перекажи, про що може розповісти мистецтво.
Про що мистецтво
розповість?
Про все, що є на світі!
Як здійнялась __ __ __ ввись
й розтанула у літі.
Як __ __ в синіх небесах
промінням землю гріє,
про кожну __ __ у лісах,
про спогади та мрії.
Як грізно за __ __ бурчить
зимова завірюха,
як важко,
коли друг мовчить
або немає друга.
Про щиру пісню солов’я,
про верби та калину,
про землю, що твоя й моя, –
співучу __ __ __ __ .
Про дзвін джерельного струмка
й ліси, дощами вмиті...
Про що мистецтво розповість?
Про все, що є на світі!
Сергій Прокоф’єв. «Дощ і веселка»
Уяви: іще накрапає дощик, а у небі вже
з’являється яскрава, кольорова дуга. Чи доводилося тобі бачити таку картину?
Дощ і веселку «намалював» звуками
композитор Сергій Прокоф’єв. Він народився в Україні, на Донеччині. 

###101###

Послухай пісню. Про що вона розповідає?
Розучи пісню, виконай її яскраво і сонячно.
Поміркуй, який з цих інструментів можна обрати для супроводу пісні. Заграй на ньому.
Розглянь, як намалювали веселку діти. Який
малюнок відповідає змісту пісні: вертикальний
(с. 36) чи горизонтальний (с. 37)?
ВЕСЕЛКА
Музика і слова Н. Май
1. Краплю дощика берем,
трішки сонця додаєм,
світанкової роси,
жменьку радості для всіх.
Приспів:
Подивись на небо –
кольори ясні,
Сумувать не треба –
просто посміхнись!
Подивись на небо –
сонце золоте,
сумувать не треба –
все на краще йде!
2. Слово лагідне скажи,
теплий погляд залиши,
і добрішим стане світ
й наша пісня задзвенить!
Приспів.
Запам’ятайте кольори веселки за допомогою вірша. Чи правильно вони розташовані на дитячих
малюнках?
Намалюй веселку на вертикально або горизонтально розміщеному аркуші. Доповни малюнок.
Знайдіть серед кольорів веселки основні та похідні. Поясніть за «кольоровими прикладами»,
як намалювати веселку, користуючись білим і
основними кольорами.

###102###

Послухай вірш. Знайди у ньому описи осінніх
звуків.
Поміркуй, як можна змалювати осінь засобами
мистецтва.
Жовте листя, неба просинь…
Музика малює осінь.
Зупинися на хвилину
і прислухайся, як линуть
звуки тихі та тендітні,
майже зовсім непомітні.
Чуєш: ледь шепоче вітер,
за вікном гойдає віти.
І годинники – тік-так –
відбивають чітко такт.
Дощ тихенько ронить сльози
на хатини, на покоси.
І зітхає дуже гірко
на вербі пожовкла гілка.
Тихий вечір над степами
огортає землю снами.
Річка хвилі ледь колише,
береже осінню тишу…
Осінь виткала давно
з різних звуків полотно.
І про те, що чуєш в ній,
ти повідати зумій.

###103###

Ці пам’ятники – не просто мистецькі твори. Їх встановлено собакам, які були справжніми героями.
Вожак собачої упряжки Балто подолав у жорстоку
заметіль відстань майже в 100 км і доставив у своє містечко ліки від страшної хвороби. А сенбернар Баррі виніс із снігових заметів 40 людей, що загубилися в горах.
Михайло Степаненко. Сюїта «Про звірів»
Український композитор Михайло
Степаненко написав сюїту «Про звірів».
Сюїта – музичний твір, що складається
з кількох окремих частин, поєднаних спільним задумом.
У сюїті «Про звірів» 6 частин: «Бегемот», «Дельфін», «Черепаха», «Білочка»,
«Лисиця», «Мавпи».
Послухай кілька частин сюїти без оголошення
назв. Здогадайся, про кого розповіли ці п’єси.
Слухай музику та передавай рухи різних тварин.
Послухай пісню. Про кого у ній ідеться?
Уяви, як танцює корольок.
Розучи пісню. Кожне речення повторюй двічі.
Співай пісню і рухами показуй дії.
КОРОЛЬОК
Українська народна пісня
1. Чорнобровий
корольок
край города ходить.
Чорнобровий
корольок,
пожалуйте в городок.
2. Чорнобровий
корольок,
у боки візьмися.
Чорнобровий
корольок,
низенько вклонися.
3. Чорнобровий корольок,
устань, примудрися.
Чорнобровий корольок,
гарненько вберися.
4. Чорнобровий корольок,
у боки візьмися.
Чорнобровий корольок,
низенько вклонися.

###104###

Послухай пісню. За якою казкою її створено? Чого вона навчає слухачів?
Розучи пісню. Придумай, як розіграти за нею
маленьку музичну виставу.
КРУТЬ І ВЕРТЬ
Музика і слова С. Дяченка
1. Нерозлучні мишенята
Круть і Верть
влаштували біля хати
круговерть!
Півник з віником обходить
двір старий,
колосок собі знаходить
золотий.
Приспів:
Будуть гарні паляниці –
запашні та круглолиці,
якщо разом до роботи
візьмемось ми:
один воду добуває,
інший про дрова подбає,
третій в піч посадить тісто –
будем гарно їсти!
2. Тільки бідні мишенята
Верть і Круть
Півнику допомагати
не ідуть:
«Болять ручки,
болять ніжки,
е-хе-хе…
Ось пограємось
ще трішки – пройде все!»
Приспів.
3. Півник брови звів угору
ледве-ледь,
встали мовчечки з-за столу
Круть і Верть!
З оченят зерно котилось
сліз-води:
«Любий Півник,
ми навчились
назавжди, що… »
Приспів.

###105###

Михайло Глинка. «Попутна пісня»
Рух поїзда і враження пасажирів передав у музиці композитор Михайло Глинка.
За його життя потяг був рідкістю, а поїздка
у ньому вважалася дивовижною пригодою.
Про подорож залізницею композитор
розповів у творі «Попутна пісня».
Мистецтво кіно з’явилося понад 100 років тому.
У одному з перших фільмів зображено, як потяг
поступово наближається до станції. Глядачі були так налякані, що у паніці тікали з кінозали. 
МИСТЕЦЬКІ ПІДКАЗКИ
* Поміркуй, як краще розмістити аркуш паперу для
зо бра ження потяга – вертикально чи горизонтально.
* Уяви, де має бути залізнична колія, і накресли на
цьому місці уздовж аркуша лінію горизонту.
* Спочатку познач прямокутниками місця розташува ння потяга і вагончиків, а потім додай інші деталі.
* Для малювання зручно використати папір у клітинку:
на ньому легше креслити геометричні фігури. 

###106###

Віктор Косенко. «Не хочуть купити ведмедика»,
«Купили ведмедика»
Ведмедик сидів у вітрині великого магазину. Він був м’який, пухнастий і... сумний.
Здавалося, йому було дуже самотньо серед
інших іграшок. Йому так хотілося мати господаря та друга.
Якось до вітрини підійшли діти – братик
і сестричка. І побачили ведмедика!
Про те, що було далі, розповідають фортепіанні
п’єси українського композитора Віктора Косенка.
Послухай музику та розкажи, що сталося далі.
Які почуття дітей передав композитор у п’єсах?
Добери слова до музики кожного твору:
Послухай пісню. Про що у ній ідеться?
Чи могла така історія статись у житті?
Розучи пісню. Співай і показуй рухами, що відбувається.
ЩЕНЯ І КОШЕНЯ
Музика Т. Попатенко, слова В. Вікторова
1. Жили в одній квартирі
щеня і кошеня,
завжди удвох дружили
щеня і кошеня.
Одне вусатеньке,
друге кошлатеньке,
завжди удвох дружили
щеня і кошеня.
2. Та іграшку предивну
внесли якогось дня.
І дуже розгубились
щеня і кошеня.
Бо як пригорнешся,
то весь обколешся,
і, не секрет, зоветься
ялинкою вона.
3. І от на цю ялинку
з колючим чубеням
напали
тишком-нишком
щеня і кошеня.
Зубами й лапами
кусали й шкрябали,
аж поки не звалили –
щеня і кошеня.
4. Ялинку повалили,
та не змогли піднять,
сховалися під килим
щеня і кошеня.
Та відшукали їх
і покарали їх…
І сорому зазнали
щеня і кошеня.
5. Ялинку заквітчали,
пісні гостей дзвенять,
і навіть запросили
щеня і кошеня.
Одне вусатеньке,
друге кошлатеньке,
із дітьми веселились
щеня і кошеня.

###107###

Послухай пісню. Про що у ній розповідається?
Яке свято надихнуло авторів цього твору?
Розучи пісню і виконай її разом з однокласниками. Станьте у коло і співайте:
РІЗДВО
Музика М. Ведмедері, слова Л. Полтави
1. Побіг зайчик у село,
бо лісочок замело,
бо сьогодні у ліску –
ні «цвірінь», ані «ку-ку».
Приспів:
А у нашій у хатинці
сто цукерок на ялинці,
сто жовтеньких стрічечок,
сто блакитних зірочок!
сто жовтеньких стрічечок,
сто блакитних зірочок!
2. Ходи, зайчику, до нас,
будем гратися весь час,
бо у тебе, у ліску –
ні «цвірінь», ані «ку-ку».
Приспів:
А у нашій у хатинці
сто цукерок на ялинці,
сто жовтеньких стрічечок,
сто блакитних зірочок!
сто жовтеньких стрічечок,
сто блакитних зірочок!
Розгляньте віночки. Поміркуйте, із чого їх виготовлено. Про які свята вони нагадують?
Зробіть новорічний віночок для вашого класу за
підказками.
Попрацюймо разом!
Мистецтво відображає життя людей, виражає їхні
настрої та почуття, зображає все розмаїття
навколишнього світу.
МИСТЕЦЬКІ ПІДКАЗКИ
* Підготуйте аркуші па пе ру зеленого
кольору, бажано різних відтінків.
* Обведіть свої долоньки та обережно виріжте їх зображення
ножицями за контуром.
* Зберіть усі «долоньки» у віночок і
склейте, накладаючи одна на одну.
* Прикрасьте віночок на свій смак:
паперовими фігурками, стрічка ми,
конфетті тощо.
* Прикрасьте новорічним віночком свою класну кімнату.

###108###

Прочитай вірш, розглянь малюнок Вікторії Кірдій. Про що вони розповідають?
Послухай і розучи пісню. Виразно виконай.
Подумай, чим особливі мови малюнка, вірша,
пісні. Як ти їх сприймаєш?
КРИШТАЛЕВА ЗИМОНЬКА
Музика А. Філіпенка, слова Г. Бойка
1. Кришталева зимонька
в срібнім кожушку!
Ти кругом насипала
білого сніжку.
Принесла ти радощі
нашій дітворі.
Гірка появилася
в кожному дворі.
2. Кришталева зимонько,
ще сніжку сипни.
Сіли на санчата ми,
вділи ковзани.
Морозець пощипує,
і сніжок хрустить...
Кришталева зимонька
діток веселить! 
Метелиця. Український народний танець
Білесенькі сніжиночки,
вродились ми з води;
легенькі, як пушиночки,
спустилися сюди.
Ми хмарою носилися
від подиху зими,
і весело крутилися
метелицею ми…
Микола Вороний
Метелиця – український народний танець. Його
музика швидка та весела. Вона нагадує чарівний хоровод сніжинок.
І музика, і рухи танцю зображають хуртовину. Виконавці кружляють у хороводі та обертаються навколо
себе.

###109###

Мистецтво кіно дарує нам кінофільми і мультфільми.
У кінофільмах знімають акторів,
картини природи, події життя… А у
мультфільмах персонажі не справжні,
а створені художниками.
Кадри з плоскими або об’ємними
зображеннями швидко змінюються і
створюють враження руху. Таке «оживлення» персонажів ще називають анімацією.
У мультфільмах застосовують
різні види анімації:
• мальовану (графічну), коли пе рсо-
 нажів мультфільму малюють;
•лялькову, коли «акторами» у
мультфільмі є ляльки;
•пластичну, персонажів якої ви -
ліп лено з пластичних матеріалів.
Наприклад, на створення мультфільму «Пластилінова ворона» витратили близько 800 кг пластиліну.
Подивись мультфільми. Визнач вид анімації.
Виліпи з однокласниками персонажів улюблених мультфільмів. Влаштуйте виставку робіт.
Різні види мистецтв людина сприймає по-різному:
• мову музики – за допомогою слуху;
• мову образотворчого й архітектурного мистецтв –
за допомогою зору;
• мову хореографії, театру і кіно – за допомогою
слуху і зору одночасно.


###110###

Послухай п’єсу. Що, на твою думку, змалювали звуки? Яку зиму зобразив композитор: веселу чи сумну, лагідну чи люту?
Прочитайте вірш. Знайдіть у ньому фрази і речення.
Проспівайте вірш як поспівку. Полічить, скільки у ній речень і фраз. Скільки звуків у кожній
фразі?
Роберт Шуман. «Взимку»
Зимові образи змальовують у своїх
творах письменники і музиканти, художники
і хореографи…
Музичну картину зими створив німецький композитор Роберт Шуман. У ній звуки,
наче фарби, змальовують тихий сон зимового лісу, таємниче мерехтіння снігів… А може
– роздуми та мрії біля теплого каміна?
Попрацюймо разом!
 Вий-шов Мі-сяць на по- ріг і роз- си- пав бі- лий сніг...
Звуки і крапки – найменші елементи мови музичного
та образотворчого мистецтв.
Вийшов Місяць на поріг
і розсипав білий сніг.
Всі ялинки і дома
вкрила килимом зима.
Закрий очі і послухай оповідання. Уявляй все,
що у ньому описано.
Порівняй свої враження зі змістом картини «Зимова хата».
Василь Непийпиво. Зимова хата
Це було темного зимового вечора… Стало тихо-тихо. Замерехтіли зорі в глибокому небі. Раптом з півночі
насунула чорна хмара. Падають сніжинки на землю. Тихо
лягають на поле, на ліс, на дорогу.
Я прислухаюсь до тихого снігопаду і чую ніжний
дзвін. Немов десь далеко-далеко бринить велика кришталева чаша, до якої доторкається срібний молоточок.
Що воно дзвенить?... То дзвенять маленькі сніжинки. Висять на ялинкових гілочках, торкаються одна одної,
немов срібні дзвіночки. І дзвенять, дзвенять. Аж місяць
прислухається.
За Василем Сухомлинським

###111###

Прочитай вірш. Скажи, які бувають звуки.
Які звуки називають шумовими, а які – музичними? Знайди такі звуки на малюнках.
Поміркуй, чи можна передати шумові звуки
музикою.
Пригадай «голоси» зображених інструментів.
Опиши та порівняй їх.
Завжди поруч з нами дивний
різних звуків світ чарівний.
Є вони у лісі, в полі,
і на вулиці, і в школі,
у річках, що сни колишуть,
у хмарках, що ніжать тишу...
Звуки всі, що є на світі,
можна чітко поділити:
вже давно усім нам звичні
звуки шумові й музичні.
Йоганн Себастьян Бах. «Волинка»
Йоганн Себастьян Бах – німецький
композитор. Він жив майже 300 років тому.
Для дітей композитор написав п’єсу
«Волинка». Її виконують на фортепіано, а
здається, що звучить справжня волинка –
старовинний музичний інструмент.
Усі звуки можна розподілити на шумові і музичні.
Шумові звуки (гомін, шурхіт, стукіт, шарудіння тощо)
не мають визначеної висоти.
Музичні звуки мають точну висоту. Вони бувають:
•вокальні (голоси співаків);
•інструментальні (звучання музичних інструментів).

###112###

Послухай і розучи пісню. Про кого у ній ідеться?
Які звуки у пісні – вокальні чи інструментальні?
Співай пісню і показуй рухами, ніби граєш на
сопілці.
ПАСТУХ
Французька народна пісня
1. Чуєш, грає пастушок,
кличе вівці на лужок.
Тільки небо запалає,
візьме хліба він та й грає:
«Ту-ру, ту-ру, та-ра-ра», –
чути з нашого двора.
2. Трави – срібні від роси,
скрізь пташині голоси.
Соловейко сів на гілку,
в руки хлопчик
взяв сопілку:
«Ту-ру, ту-ру, та-ра-ра
нам на луки вже пора!».
Дитяча робота (аплікація)
Розгляньте картину Чарльза Барбера і дитячі роботи. Чим відрізняються зображені тварини?
Намалюй контурний рисунок овечки або баранчика за малюнками-підказками. Розфарбуй.
За бажанням, прикрась тваринку ватним «хутром»,
а всю композицію – аплікацією (як на с. 80). 

###113###

Послухай пісеньку. Перекажи її зміст.
Як ти вважаєш, навіщо єноти вчать ноти?
ДВА ЄНОТИ ВЧИЛИ НОТИ
Музика М. Катричка, слова В. Кленця, А. Андрусіч
1. У суботу два єноти
на горбочку вчили ноти.
Так старались, так учили,
що лоби у них змокріли.
Приспів:
Це добре, що єноти
стараються отак
і мають до роботи
такий завзятий смак.
2. На горбочку, біля плоту
говорив єнот єноту:
– Добре будем знати ноти,
недаремно ж ми єноти.
Приспів.
Розучи пісеньку та виконай її.
Приспів супроводжуй оплесками.
Прочитайте вірш. Розгляньте зображення ноти.
З яких ліній і фігур вона складається?
Розглянь, на що «перетворили» діти нотні знаки.
Придумай свій варіант (намалюй або виліпи з пластиліну).
Дитячі малюнки
Овал,
 плюс штиль,
 плюс хвостик —
нас ноти кличуть в гості:
«Заходьте в нашу хату,
співанками багату!»
Крокують ноти з нами
музичними стежками.
І їх впізнати просто:
овал,
 плюс штиль,
 плюс хвостик

###114###

Розглянь кольорові плями. Назви представлені
на них кольори.
Поміркуй, як назвати кожну групу з трьох кольорів. Знайди відповіді на табличках, поясни їх
значення.
Колір — важливий елемент мови образотворчого
мистецтва. Кольори бувають основні і похідні, холодні
й теплі; розрізняються за тоном і насиченістю.
Послухай пісню. Про що вона?
Розучи пісню і виконай її з рухами.
РІЗНОКОЛЬОРОВА ГРА
Музика Б.Савельєва, слова Л. Рубальської
1. Зранку визирну в віконце –
дощик сіє, як з відра. (Тричі)
В дні негожі допоможе
різнокольорова гра. (Тричі)
Приспів:
Про секрет наш
всім підряд не говори,
краще скелець
різнобарвних набери.
Заплющ очі,
тричі швидко обернись,
а тепер розплющ,
навколо озирнись.
2. Дві звичайні сірі кішки
змокли посеред двора. (Тричі)
Підфарбує кішок трішки
різнокольорова гра. (Тричі)
Приспів.
3. А для чого треба скельця,
розказати нам пора. (Тричі)
Глянеш в них, як у люстерце,
світ веселкою загра. (Тричі)
Приспів.
У живопису та вітражах (виробах з кольорового
скла) колір є головним засобом виразності.

###115###

Каміль Сен-Санс. «Акваріум» (з сюїти «Карнавал
тварин»)
Каміль Сен-Санс – французький
композитор. У 2 роки він уже грав на фортепіано, а в 4 почав складати власну музику.
Серед кращих творів композитора –
сюїта «Карнавал тварин». У ній 10 музичних п’єс, які змальовують звірів, птахів і
навіть риб.
Чарівне дзюрчання води і таємниче
мерехтіння сріблястих рибок можна «побачити» у п’єсі «Акваріум».
Акваріум. Дитячий малюнок
Уважно послухай п’єсу. Яка вона? Що зображає? Передай характер музики рухами.
Якими кольорами «звучить» для тебе цей твір?
Розгляньте дитячі малюнки. Поміркуйте, чим
схожі та чим відрізняються зображені рибки.
Поглянь, як можна намалювати рибку: її тулуб,
голову, хвіст, плавці, зябра, луску.
Намалюй рибку або акваріум. Водне тло розфарбуй холодними кольорами, а рибок – теплими. 

###116###

Прочитай текст, розглянь малюнки. Чи відомо
тобі про такі перетворення звуків і кольорів?
Послухай п’єсу Едварда Гріга «Пташка».
Поміркуй, чи вдалося композитору передати пташиний спів.
Чи можна передати його голосом?
Фарби – справжні чарівниці. Завдяки їм відбуваються цікаві перетворення.
Наприклад, якщо кожний з основних кольорів – синій, червоний, жовтий – поєднати один з одним, можна
«перетворити» їх на похідні: зелений,
оранжевий, фіолетовий:
А будь-який колір стане світлішим або темнішим,
якщо додати до нього білу або чорну фарбу.
Дивні перетворення відбуваються і
в музиці. Тут панують музичні звуки. Але
багато з них наслідують шумові: шум
дощу, дзюрчання води, гудіння джмеля…
Норвезький композитор Едвард
Гріг «перетворив на музику» пташиний спів. Він майстерно передав голос
пташки музичними звуками.
Послухай і розучи пісеньку. Про що у ній
ідеться? Подумай, як виконати пісню «у
ролях».
Розгляньте малюнки. Уявіть, як вони «звучать».
Чи можна перетворити ці звуки на музичні?
Скажи, що вчить зяблик. Покажи рукою, як мелодія його пісеньки рухається у першому та другому куплетах:
ЗЯБЛИК
Музика А. Філіпенка, слова Т. Волгіної
1. У садочку цвіт буяє,
рясно маків і красоль.
Зяблик голосно співає:
«До, ре, мі, фа, соль!
До, ре, мі, фа, соль!»
2. Тут зацвенькали сороки:
«Не співає так ніхто!»
«Та це ж я учу уроки:
Соль, фа, мі, ре, до!
Соль, фа, мі, ре, до!»

###117###

Микола Римський-Корсаков. «Політ джмеля»
(з опери «Казка про царя Салтана»)
«Вітер в морі повіває і кораблик підганяє; він біжить по бурунах на роздутих парусах...». Біжить кораблик синіми хвилями.
А за ним летить джміль, на якого обернувся
царевич Гвідон…
Гудіння та рух джмеля передав звуками композитор Микола Римський-Корсаков.
У молоді роки він був моряком і плавав на кораблі
навколо світу. Це допомогло композитору передати в
музиці чарівну красу морського простору.
Послухай твір. Як зображено у музиці гудіння
та рух джмеля?
Уважно розглянь малюнок. Поміркуй, чи можна намалювати його без деяких фарб: зеленої,
оранжевої, блакитної тощо.Розглянь, як намалювали кораблики діти.
Намалюй кораблик за підказками або по-своєму.

###118###

Прочитай вірш. Знайди у ньому приклади ритмічних змін і явищ у довкіллі.
Прочитай визначення ритму на с. 139.
Подумай, в яких видах мистецтв панує ритм.
Нам з тобою просто й звично
відчувати рух ритмічний.
Рік старий, добувши строку,
місце дасть новому року.
А за літом буде осінь,
білий сніг, весняна просинь,
і розквітнуть знов казкові
літні барви веселкові.
Ходять тижні, як по колу,
не спиняючись ніколи.
І усім відома річ:
йдуть по черзі день і ніч.
Ритм струнких колон в палаці,
ритм веселих кроків в танці,
ритм орнаменту, малюнка
і ритмічність візерунка…
Звуки музики одвічно
йдуть красиво і ритмічно…
Керувать усім цим звик
ритм – мистецький чарівник.
Аркан – старовинний гуцульський танець. Його музика ритмічна, рішуча, мужня, енергійна. Підкреслити
чіткий ритм танцю допомагають ударні інструменти.
Аркан – танець воїнів, його танцюють лише чоловіки. Виконавці стають у коло чи півколо, а в руках тримають топірці.

###119###

Послухай і розучи пісню. Про що у ній
ідеться? Що у природі нагадує про наближення весни?
Проспівай пісню. Ритм відбивай оплесками, а
метр – кроками.
Пригадай, що таке веснянка. Які веснянки ти
знаєш?
ОЙ МИНУЛА ВЖЕ ЗИМА
Українська народна пісня
1. Ой минула вже зима,
снігу, льоду вже нема.
Ой нема, ой нема,
снігу, льоду вже нема.
2. Прилетіли журавлі
й соловеєчки малі.
Ой малі, ой малі,
соловеєчки малі.
3. Лугом квіти вже цвітуть,
вівці травку вже пасуть.
Ой пасуть, ой пасуть,
вівці травку вже пасуть.
4. Всі веснянку співаймо,
весну-красну вітаймо!
Вітаймо, вітаймо,
весну-красну вітаймо! 
Розгляньте малюнки. Чи знаєте ви, що на них
зображено? Прочитайте текст.
Намалюй геометричний орнамент за підказками
або на свій смак.
Малювати зручно на аркуші у клітинку.
МАЛЮНКИ-ПІДКАЗКИ
В образотворчому мистецтві ритм найбільш яскраво виявляється в орнаменті – узорі, елементи якого
ритмічно повторюються.
Орнаменти бувають геометричні й рослинні. Перші
складаються з геометричних фігур, а другі – з рослинних елементів: квітів, листочків, ягідок, гілочок...

###120###

Віктор Косенко. «Мелодія»
Мелодія – душа музики. У ній музичні
звуки сплітаються у чарівне співуче мереживо.
Інколи мелодія навіть дає назву твору.
П’єсу під назвою «Мелодія» написав український композитор Віктор Косенко. Вона
увійшла до збірки «24 дитячі п’єси для фортепіано».
Дмитро Маковецький. Мелодія
Послухай п’єсу. Передай рухами рук характер її
мелодії.
Розглянь картину сучасного українського художника. Чи відповідає вона настрою п’єси?
Чому має музичну назву?
Послухай і розучи пісню. Про що у ній
ідеться?
ВИШИВАНКА
Музика В. Верменича, слова М. Сингаївського
1. Ми своїми вправними руками
вишиваєм рушничок для мами,
щоб на свято маму привітати,
нашу радість їй подарувати.
2. Є на ньому
півники святкові,
є на ньому
квіти малинові,
щоб на свято
маму привітати,
нашу радість
їй подарувати.
3. Синя нитка –
птиці прилітають,
а червона –
квіти розцвітають,
щоб на свято
маму привітати,
нашу радість
їй подарувати.
4. Листя вишиваєм зеленаве,
сонце вишиваємо ласкаве,
щоб на свято маму привітати,
нашу радість їй подарувати.
Проспівай пісню плавно й протяжно, ніби тягнеш за голкою довгу ниточку. Скажи, яка мелодія пісні:

###121###

Якими барвами художник передав весняну природу?
Якою музикою «звучить» для тебе художній
твір:
Розглянь репродукцію картини. Прочитай текст.
Подумай, чому весна надихає на творчість митців.
Федір Захаров. Останній сніг
Весна – чарівний час пробудження природи, оспіваний у віршах, картинах, піснях…
Чудові твори присвятили цій порі року українські
митці: видатний поет і художник Тарас Шевченко, композитор Михайло Степаненко, сучасний живописець
Федір Захаров...
* веселою чи сумною;
* швидкою, помірною чи повільною?
Михайло Степаненко. «Перший пролісок»
Петро Чайковський. «Пісня жайворонка»
Український композитор Михайло Степаненко передав образ весни у п’єсі «Перший пролісок», а Петро
Чайковський – у творі «Пісня жайворонка».
Встала й весна, чорну землю
сонну розбудила,
уквітчала її рястом,
барвінком укрила;
і на полі жайворонок,
соловейко в гаї
землю, убрану весною,
вранці зустрічають.
Тарас Шевченко
Лине пісня голосна –
наближається весна.
Ясне сонечко, світи,
сонну землю розбуди.
Попрацюймо разом!
Ли- не піс- ня го- лос- на... 

###122###

Послухай і розучи пісню. Чи відповідає її
змісту картина українського художника?
Поміркуй, який темп краще обрати для виконання пісні.
Утвори з друзями хоровод. Співайте з рухами.
А ВЖЕ КРАСНЕ СОНЕЧКО
Музика П. Козицького, слова О. Олеся
1. А вже красне сонечко
припекло, припекло,
ясно щире золото
розлило, розлило.
2. На вулиці струмені
воркотять, воркотять,
журавлі курликають
та летять, та летять.
3. Засиніли проліски
у ліску, у ліску,
швидко буде земленька
вся в вінку, вся в вінку.
4. Ой сонечку-батечку,
догоди, догоди,
а ти, земле-матінко,
уроди, уроди!
У музичних творах темп позначають
словами або цифрами.
Правильно розрахувати та витримати темп допомагає спеціальний прилад —
метроном. Він тихенько цокає, відбиваючи заданий темп.

###123###

Прочитай вірш. Про яке таємниче диво у ньому
йдеться? Додай останнє слово.
Пригадай, що ти знаєш про гучні і тихі звуки в
музиці. Склади слово і дізнаєшся, як називають
гучність (силу) музичного звучання.
у замку,
до якого років сто,
а може й більш,
не потрапляв ніхто.
Або у лісі в ту
спокійну мить,
коли в нім тиша
лагідно бринить,
а ще –
біля ставкової води,
що тиха
і задумлива завжди.
Живе таємне диво на землі –
у горах
велетенських і малих,
Те диво крик чи голосну розмову
тихенько вдалині повторить знову.
Живе таємне диво з давнини
в царині гучно-тихої …!
Дмитро Кабалевський. «Сурмач і луна»
Динаміка – важливий елемент музичної мови. У деяких творах чергування форте
і піано – гучного і тихого звучання – є головним засобом виразності.
Одна з таких п’єс називається «Сурмач і луна». Її написав композитор і педагог
Дмитро Кабалевський.

###124###

Послухай і розучи пісню. Поясни її назву.
Знайди слова, якими відрізняються приспіви.
Співайте пісню всім класом.
Зображайте луну у приспівах.
* Текст пісні подано скорочено
ПОГРАЄМО В ЛУНУ
Музика Б. Савельєва, слова М. Пляцковського*
Приспів:
А всі, хто у цій залі,
повторюйте за мною –
хай пісня лине далі
барвистою луною:
А! У! А-а-а! У-у-у!
1. Ви тільки уявіть-но:
навколо – сиві гори,
під ними, доки видно,
безмежнії простори.
Можливо, за горою
луна мене почує.
«Луна, пограй зі мною!» –
у захваті кричу я.
Приспів:
А всі, хто у цій залі,
повторюйте за мною –
хай пісня лине далі
барвистою луною:
Лу! На!
Лу-лу-лу! На-на-на!
2. Ви тільки уявіть-но
себе у лісі темнім.
Куди іти – не видно,
шукати шлях – даремно.
Що треба тут робити
та як знайти дорогу?
Найкраще – не губитись
і кликать допомогу. 

###125###

Розглянь репродукцію картини, яку написав
український художник Іван Труш.
Подумай, як художник передав відстань від галявини до гір. Що зображено на ближньому плані картини, а що – на дальньому:
Створи малюнок за піснею «Пограємо в луну»
(або інший) з використанням ближнього і дальнього планів.
Іван Труш. Далекі гори
хатинки гори квіти на галявині
Щоб передати на картині глибину простору
(перспективу), застосовують ближній і дальній
плани.
На ближньому плані зображення більші, виразніші,
чіткіші та яскравіші, ніж на дальньому.
Прочитай вірш. Знайди у ньому назви кольорів і
їх відтінків.
Пригадай, як називають забарвлення музичного
звучання.
Усю земну кулю з підлоги до стелі
майстерно забарвили руки веселі!
Зеленою фарбою —
ліс біля річки:
яскравою — хвою
красуні-смерічки,
прозорою,
світло-зеленою — воду,
смарагдом — гілки
під дощем у негоду.
Блакитною — дзвоники,
вмиті росою,
безмежну морську
далечінь — бірюзою,
а кольором синім,
м’яким і глибоким —
нічні візерунки
у небі високім.
Неначе коралами —
грона калини,
червоними стрічками —
коси дівчини,
троянди — рожевим,
а ще — пурпуровим.
Ці барви усім нам
знайомі чудово! 

###126###

Книжка, яку ти тримаєш у руках,
навчить тебе багато чого і допоможе
знайти відповіді на найрізноманітніші
питання.
Спілкування з рідним словом
допоможе побачити яскраву й
різнобарвну красу світу, що тебе оточує,
навчить розрізняти добро і зло, милуватися
неперевершеною чарівністю природи у будь-яку пору
року, турбуватися про її збереження і примноження,
наповнить твоє серце теплими почуттями до рідних і
близьких людей. Ти відчуєш неповторну красу й
досконалість мовного дивосвіту, співчуватимеш усім,
хто потрапив у скруту, розумітимеш закони граматики…
На сторінках книжки ти знайдеш багато нового і
цікавого. Дізнаєшся, які колискові співали своїм діткам
батьки, як тішили і забавляли їх, які казки розповідали.
Приказки й прислів’я додадуть тобі мудрості; загадки,
ребуси зроблять розум гострішим; лічилки допоможуть у
проведенні дитячих ігор; легенди, казки, оповідання, вірші
познайомлять з деякими сторінками історії людства…
Нехай книжка принесе тобі чистої води мудрості та
знань. Зростай щирою, доброю, щасливою дитиною
неньки-України!
 Успіхів тобі!

###127###

3. Прочитай вірш Лесі Лужецької «Українська мова».
Ніжна, мила, світанкова,
Ясна, чиста, колискова,
Мелодійна, дзвінкотюча,
Дивна, радісна, співуча,
Лагідна, жива, казкова,
Красна, чарівна, шовкова,
Найдорожча, добра, власна,
Мудра, сонячна, прекрасна,
Солов’їна, барвінкова
Українська рідна мова.
 Випиши двоскладові слова.
 Підкресли слова, які містять букви, що позначають м’які
приголосні звуки. Поясни, чому приголосні вимовляються
м’яко.
4. Прочитай слова.
Марічка, тополя, мирний, річка, буряки, гамак, касир.
 Вилучи перший чи останній склад у кожному слові.
Прочитай їх.
 Як змінилося значення кожного слова?
5. Допиши букви, які позначають
приголосні звуки, так, щоб вийшло
чотири різних слова.

###128###

Батьківщина
На білому світі є різні країни,
Де ріки, ліси і лани…
Та тільки одна на землі Україна,
А ми — її доньки й сини.
Усюди є небо, і зорі скрізь сяють,
І квіти усюди ростуть…
Та тільки одну Батьківщину
Ми маєм —
Її Україною звуть.
Валентина Новомирова
 Про що авторка написала вірш?
 Як називається наша Батьківщина?
 Чи подібна Україна на інші країни? Чому ти так вважаєш?
* Прочитай, які краєвиди можна побачити в інших країнах.
** Знайди слова у вірші, які можна використати, щоб скласти
розповідь за малюнком.
*** Що ти знаєш про Україну? Розкажи.
Наш рід
— Що це буде, нене? — питає Дмитрик у матері.
— Українська святкова сорочка для тебе.
— Чому українська? — допитується хлопчик. 
— Бо вишиваю такі квіти, які
ростуть на нашій землі. А земля
наша зветься Україною. І ти —
маленький українець.
— А ти, мамо?
— І я, і твоя бабуся — українки,
твій татко і дідусь — українці. Ми
українського роду і любимо нашу
землю, наші квіти. Україна — як
наша рідна хата. І сусіди в нас є — Білорусь, Росія,
Молдова, Польща, Угорщина, Румунія, Словаччина.
— А хіба в сусідів не такі самі квіти цвітуть, як у
нас?
— І такі, й інакші — свої, тому й вишивки в нас і
схожі, і різні.
Андрій М’ястківський
 Про що автор написав оповідання?
 Чи зрозумілим є пояснення мами про походження Дмитрикового роду?
 Як Дмитрик звертався до мами? А як ти звертаєшся до мами?
 Як мама пояснила синові, що таке українська святкова
сорочка?
* Яким ти уявляєш Дмитрика? А чи таким зобразив його
художник? Розкажи.
** Обери собі партнера/партнерку. Приготуйся прочитати
діалог між мамою і сином.
*** Пригадай, про які сусідні держави згадує автор у творі.
Які ще європейські країни ти ще знаєш? Назви їх. Які з них
ти відвідав/відвідала? Що цікавого ти можеш розповісти
про ці країни? 

###129###

Чорнобривці
Тихий осінній вечір. Заходить сонце. У
блакитному небі — ключ журавлів. Наша бабуся
сидить на лавці біля тину1
; дивиться на захід сонця.
Я питаю:
— Бабусю, скажіть, для чого людина живе на
світі?
Бабуся усміхнулася і каже:
— Щоб жити вічно.
Я не міг цього збагнути2
. Як це жити вічно?
Бабуся каже:
— Ходімо до саду.
Пішли до саду. Там
доцвітали чорнобривці. Бабуся
зібрала жменьку сухого насіння
квітів, зав’язала у вузлик.
— Почекай до весни —
зрозумієш, — сказала вона й
поклала вузлик із насінням
чорнобривців у сухий куточок.
Настала весна. Ми з бабусею
посіяли на грядці насіння. Зійшло, піднялося, зацвіло.
Які вони красиві, ці чорнобривці. Кращі, ніж восени.
— Ось людина і живе, щоб вічно жила краса, —
сказала бабуся. — Батьки живуть, щоб виховувати
дітей. А діти потім народжують своїх дітей, щоб вічно
жив людський рід.
— А для чого живе людський рід? — знову
питаю я.
— Для щастя.
Василь Сухомлинський
 Яким хлопчиком, на твою думку, зростає бабусин онук?
 Що цікавило хлопчика? А що цікавить тебе у житті?
 Хто допоміг хлопчикові знайти відповідь на запитання? Хто
допомагає тобі знаходити відповіді на запитання?
* Прочитай перші п’ять абзаців оповідання. Перекажи їх зміст.
** Чи вдалося бабусі переконати внука у тому, для чого
людина живе на світі? Дай відповідь словами оповідання.
*** Поміркуй, чому автор назвав оповідання «Чорнобривці».
Спробуй дібрати інший заголовок із запропонованих:
«Допитливий хлопчик», «Розмова онука з бабусею»,
«Продовження роду». Який із заголовків тобі більше до
вподоби? Чому? 

###130###

9. Прочитай текст.
Одного разу Дмитрик написав оповідання і дав
його Андрійкові. Той почав читати вголос: «Колись в
одній далекій країні на бере́зі річки стояв великий
замо́к. Його охороняли цілі по́лки. Воїни були мужні й
хоробрі. Та їм часто
завдавали турбот і
муки́тубільці.
Одного разу підпливли вороги в своїх
човнах зовсім близько.
Почався бій, страшне
пекло́!..».
— Нічого не
розумію, — перервав
читання Андрійко.
— Я такого не
писав, — схопився
Дмитрик.
 Чому Андрійко нічого не зрозумів з прочитаного?
 Випиши слова, в яких неправильно позначено наголос.
 Розстав правильно наголос

###131###

Як виникла писемність
Давай пригадаємо, як ти вивчав/вивчала букви.
Пам’ятаєш, у тебе був великий аркуш паперу,
розділений на квадрати. У кожному квадраті було
вміщено букву і малюнок. Ти уважно розглядав/
розглядала букву і те, що намальовано. Наприклад,
поряд з буквою «А» був намальований автобус, із
«Б» — барабан, з «К» — ключ тощо.
Такий спосіб зображувати букву малюнком придумали люди ще в стародавні часи. За допомогою
зображень вони розповідали один одному, яких
тварин вбили на полюванні, які пригоди з ними
трапилися. Коли треба
було поділитися радістю,
скажімо, про те, що три
мисливці на полюванні
вбили буйвола, вони на
скелі або на дошці малювали трьох мисливців і
буйвола. У Стародавньому
Єгипті, наприклад, за допомогою тільки малюнків
складали цілі послання. Ще й сьогодні ти можеш побачити, як за допомогою малюнків передаються різні повідомлення.
Пройдись вулицями міста і роздивись дорожні знаки.
Кожен з них — це ціла оповідь у картинці.
Слов’янський алфавіт з’явився на Русі у 863 році.
Створили його вчені брати-болгари Кирило і Мефодій.
Вони були великими просвітителями, об’їздили багато
країн світу і з Греції потрапили до слов’янських земель. У слов’ян1
у ті часи ні азбуки, ні писемності не
було. Більшість букв (25) вони взяли з грецького
алфавіту, а 17 придумали самі. Так у слов’янському
алфавіті стало 42 букви. По імені одного з братів цей
алфавіт назвали кирилицею.
Букви, якими пишеш ти сьогодні, стали простішими
і зручнішими для писання, деякі зникли зовсім. Але в
пам’ять про створення слов’янської азбуки в Болгарії
щорічно відзначається День писемності.
Микола Сергієнко

###132###

Легенда про виникнення писемності
Жило на землі плем’я людей розумних, сильних.
Вміли вони полювати, готувати їжу на вогнищі. Всі
знання зберігали в пам’яті, а діти вчились у батьків,
спостерігаючи за ними.
І жила в цьому племені сім’я: мама, тато і донька
Ая. Одного разу пішли тато з Аєю до лісу і
вистежили здоровенного ведмедя. Тато хотів
вполювати звіра та списа забув удома. Взяв він тоді
шматок кори і намалював листа дружині (писати тоді
вміли тільки так).
Мама «прочитала» листа і закричала. Збіглися всі
родичі племені. Жінка їм пояснила, що її чоловіка
хоче ведмідь з’їсти, і показала кожному листа. Всі
схопили зброю і кинулися на допомогу. Мисливець,
побачивши озброєних родичів, подумав, що його
хочуть убити, і почав утікати. Бігав, доки не натрапив
по дорозі на старця-мудреця. Почав просити у нього
захисту. Коли все з’ясувалося, то люди племені ще
довго сміялися. Старійшини задумалися і, щоб не було плутанини, вирішили придумати інше
письмо, щоб легше
було тлумачити написане. І придумали літери. Не знали, як же
назвати всі літери, а
тут перед ними дівчинка гралася на ім’я
Ая. Отож вирішили, що першу літеру назвуть А, а
остання буде Я. Згодом були названі всі літери.
Так виникло письмо. З того часу люди почали
користуватися не лише усним, а й писемним
мовленням. 

###133###

Предметне письмо
Письмо не завжди було
таким, яким ми звикли
користуватися. Воно пройшло довгий і складний
шлях свого становлення.
Усі в дитинстві люблять
дивитися фільми про
індіанців. У них часто можна
побачити картину, коли
вожді двох племен спільно
розкурюють люльку. Це означає, що вожді уклали
перемир’я, хоч словами сказано не було. Або,
навпаки, вождь одного племені вручає іншому
томагавк1
. Усі розуміють, що в такий спосіб
оголошено війну.
Людям було важко передавати інформацію на
великі відстані. Тому вони
використовували різні
предмети, щоб повідомити
про щось своїх друзів,
родичів, навіть ворогів. Це і
зламана гілка, зарубка на
дереві, подарована квітка та
ін. Це була перша спроба
передачі інформації за допомогою предметів. Так і виникло найперше так
зване предметне письмо.
В Україні теж збереглися залишки предметного
письма. Це хліб і сіль на вишитому
рушникові, зав’язаний вузлик на
кінчику хусточки, звичай давати
гарбуза тощо. А що це означає,
запитай у друзів, рідних і поділись
інформацією з однокласниками. 

###134###

Послання від скіфів
(легенда, яку розповів Геродот)
Одного разу перський цар Дарій отримав послання
від скіфів. Воно включало такі чотири предмети: птаха,
мишу, жабу і стріли. Гонець, що доставив послання,
повідомив, що більше нічого повідомляти йому не
веліли, і з тим розпрощався з царем.
Постало питання, як же розуміти це послання
скіфів. Цар Дарій вирішив, що скіфи віддають себе в
його владу і на знак покірності принесли йому землю, воду і небо, бо миша
означає землю, жаба —
воду, птах — небо, а стріли
означають, що скіфи
відмовляються від опору.
Проте один з мудреців
заперечив Дарію. Він
тлумачив послання скіфів
інакше: «Якщо ви, перси, як птахи, не відлетите в
небо, або, як миші, не зариєтеся в землю, або, як
жаби, не пострибаєте в болото, то, уражені цими
стрілами, не повернетеся назад». Як виявилося
пізніше, цей мудрець був правий.
 Чи можна уявити сьогодні наше життя без письма? Чому?
 Яке значення має письмо в житті будь-якого народу?
 Як людям приходилося передавати інформацію у давнину?
* Чи всі предмети зі скіфського послання зображені на
малюнку? Якими предметами ти можеш доповнити
малюнок? Намалюй.
** Яке тлумачення скіфського послання тобі більше до
вподоби? Перекажи його зміст.
*** Поміркуй, зображенням якого предмета можна було би
доповнити скіфське послання, щоб перси відразу
зрозуміли його зміст. Розкажи. 

###135###

Ішла собі осінь тиха
Матінка Осінь полями іде,
Троє хлоп’яток з собою веде:
Вересень, Жовтень старшенькі,
А Листопад ще маленький.
Вересень каже: «На полі, в гаю
Я подарунки усім роздаю:
Повні грибів мої жмені,
Яблука маю в кишені».
Жовтень говорить: «А я, погляди,
В жовту одежу вдягаю сади.
З мряки засло́ну розсте́лю,
Сонце вкладу у постелю». 
А Листопад: «А я з тихим плаче́м
Землю поллю безконечним дощем,
Листя стрясу з дереви́ни,
Вистелю гори й доли́ни».
Матінка Осінь полями іде,
Троє синочків за руку веде.
Дивляться діти з кімнати:
«Час нам Зиму зустрічати!» 
 Про що розповів автор у своєму вірші?
 Ким автор уявляє осінь? А ти?
 Про яких хлоп’ят йдеться у вірші?
* Як автор назвав осінь? Чому імена хлоп’ят і осені написані
з великої літери? Хто з хлоп’ят є наймолодшим, а хто —
найстаршим?
** Пригадай, хто з хлоп’ят роздавав усім подарунки. Що про
себе говорили інші хлоп’ята?
*** Поясни, як ти розумієш такі вислови: «З мряки засло́ну
розсте́лю», «Землю поллю безконечним дощем».
Поміркуй, чому так говорять: «Листопад зимі ворота
відчиняє». 

###136###

Золота осінь
В парках і садочках
На доріжки й трави
Падають листочки
Буро-золотаві.
Де не глянь, навколо
Килим кольоровий,
Віти напівголі,
Небо синє, чисте.
Метушні немає,
Тиша й прохолода.
Осінь золотая
Тихо-ніжно ходить.
 Катерина Перелісна
 Про яку осінь йдеться у вірші?
 Чи можна уявити осінь живою істотою? Чому?
 Які сліди залишила всюди осінь?
* Поміркуй, з яким настроєм ти будеш читати вірш своїм
друзям. Чому? Підготуйся і прочитай вірш.
** Добери до слів листочки, килим, віти, небо, осінь їх
ознаки. Скористайся змістом вірша. Прочитай.
*** Прочитай уривок з вірша Дмитра Павличка «Осінь».
Небеса прозорі, Падають, як зорі,
Мов глибінь ріки. З явора листки.
Досліди, які ознаки осені описали обидва автори у віршах.
У якому вірші осінь постає яскравішою? Прочитай рядки з
вірша.

###137###

Чому опадає листя з дерев?
У жовтні й листопаді жовтіє та опадає листя з
дерев. Чому ж воно опадає?
Одного разу ввечері я заховався під кущем, щоб
побачити, хто ж забарвлює листя в жовтий, рожевий,
червоний кольори. Дивлюсь, із калинового куща
вилазить маленький дідок. Покашляв, погладив сиву
борідку, взяв фарби й
пішов до кленів. Виліз
на дерево та й став
розмальовувати листочки. Один розмалював у жовтий колір,
другий — у рожевий,
третій — у червоний.
— Хто ви такий,
дідусю? — питаю його.
— Я — Барволист,
— відповідає дідок. —
Ходжу й забарвлюю
листя. Де побуваю вночі — там листя стає
барвистим.
 — А чому ж ви у вишні не забарвлюєте листочків?
 — Бо вишня плаче. Не хоче, щоб її листочки
були барвисті. До морозів стоїть зелена.
Придивляюся до вишневого стовбура — і справді
повиступали рожеві сльозинки, великі й липкі.
Плаче вишня, не хоче листочків скидати. Немає вже листя на жодному дереві, а вишня
зеленіє. Аж ось ударив мороз і за одну ніч оббив
листя на вишні. Стоїть бідна вишенька, тяжко зітхає.
Василь Сухомлинський
 Як ти вважаєш: це оповідання чи казка? Доведи свою
думку.
 Чи можна відшукати у змісті твору відповідь на запитання
заголовка?
 Про які осінні кольори розповів автор?
* Переглянь текст. Знайди і прочитай речення, в яких автор
називає кольори осені. Пригадай, як автор називає
Барволиста. А як ти називаєш свого дідуся?
** Досліди, з яких слів утворилося дідусеве ім’я. Яку частину
тексту ти прочитаєш із захопленням, а яку — зі смутком?
Прочитай одну з них за вказаним настроєм: .
*** Підготуйся до читання діалогу. Зверни увагу на розділові
знаки в кінці речень. Не забудь про свій настрій. 

###138###

Осінь на порозі
(казка)
 — Друзі! — звернувся одного разу до мешканців
лісу мудрий Ворон. — Осінь на порозі. Чи всі готові
до її приходу?
 — Готові, готові, готові, — донеслися голоси з
лісу.
— А ось ми зараз перевіримо! — каркнув Ворон. 
— Спочатку осінь холоду в ліс напустить. Що робити
будете?
 — Ми, білки, зайці, в зимові шубки одягнемося.
 — Ми, їжаки, кажани, міцно заснем.
Відповіли птахи:
 — Ми, перелітні, в теплі краї полетимо.
 — Ми, зимуючі, пухові тілогрійки одягнемо.
 — Потім, — Ворон кричить, — осінь листя з
дерев зривати почне!
 — Хай зриває! — відповіли птахи. — Ягоди
стане видно.
 — Хай зриває! — відповіли звірі. — Тихше в лісі
стане!
А Ворон продовжує:
 — Осінь останніх комах заморозить.
 — А ми, дрозди, горобину будемо клювати!
 — Осінь сум на нас нашле. Дощів напустить,
день укоротить, сонце сховає.
 — Хай насилає! — дружно відповіли птахи і
звірі. — Ми в хутрових шубках і пуховичках! Будемо
ситими — не станемо сумувати.
Хотів Ворон іще щось запитати, але махнув
крилом і полетів.
За Миколою Сладковим
 Чи сподобалася тобі казка?
 Поясни, як ти розумієш зміст заголовка.
 Хто з героїв казки турбувався про мешканців лісу і чому?
* Про яких мешканців лісу йдеться у казці? Переглянь текст і
назви або прочитай все за порядком. Чи всі вони є на
малюнку? 
** Як перевіряв мудрий Ворон готовність мешканців лісу до
осені? За ланцюжком слів «віднови» і розкажи частину
казки.
Холоду напустить — листя зривати почне — комах
заморозить — сум нашле — дощів напустить — день
укоротить — сонце сховає.
*** Чи знаєш ти, що є три різні осені — рання, золота, пізня?
Про яку з них йдеться в казці? Доведи свою думку словами
казки. Прочитай народні прикмети.
 Якщо опало листя з верхівок дерев — на ранню зиму.
 Вологе літо й тепла осінь — на довгу зиму. Пізній
листопад — на сувору зиму.
 Якщо осінь видалася бідною на гриби, то зима буде
багатою на сніг і морози.
Постарайся перевірити одну з прикмет. 

###139###

Добра порада
І
Мій друг гномик сказав мені, що вранці треба до
всіх вітатися.
— Як це? — засміялася я. — Оце буду йти по
вулиці — і безперервно торохкотіти всім «доброго
ранку»?
 — Не торохкотіти, а своїми очима посилати всім
привітання. І сонечкові, і пташкам, і котикам. Просто
очима привітайся — і вони це відчують.
— Постараюся, — відказала я і послала гномикові очима привітання.
— І тебе радо вітаю, — відповів той, усміхнувшись у бороду.
А ви спробуйте вранці з усіма вітатися — тільки
очима та посмішкою. І люди, і звірята, і навіть квіти в
саду відчують ваше привітання. І побажають вам теж
доброго ранку. Тоді ранок буде добрим для всіх на
світі!
ІІ
Після ранкового привітання у школі вчителька
просить розповісти цікаву історію або цікавий сон.
Тому я тепер дуже уважна: хочу не пропустити свою
історію. Ось сьогодні я вибігла з дому і помітила, що
сусідський песик сидить біля хвіртки. Він завжди
біжить мені назустріч і весело вітається, махаючи
хвостом. А тут він тільки подивився на мене сумними
очима і заскавучав. Я вернулася і подзвонила у
двері сусідці. Вона вийшла, огля́нула песика й
побачила, що у нього поранена лапка.
— Дякую тобі, Оксаночко, що ти така уважна! —
сказала сусідка і забрала песика додому.
Моя історія всім сподобалася. 
 Чи можна дівчинку і гномика назвати друзями? Чому ти так
вважаєш?
 Чи добру пораду дав гномик своїй подружці?
 За якої умови ранок завжди буде добрим для всіх на світі?
 Яку цікаву історію розповіла Оксаночка на уроці?
 Яке з прислів’їв найбільше відповідає змістові твору Марії
Чумарної «Добра порада»?
 Добре роби — буде добре й тобі.
 Не бажай іншому того, чого сам не хочеш.
 Добре того вчити, хто хоче все знати. 
* Прочитай пораду гномика дівчинці. Ти скористаєшся цією
порадою? Розкажи, коли, як і з ким ти будеш вітатися.
** Спробуй послати друзям очима привітання. У тебе
вийшло? Як зреагували друзі на твої сяючі очі? Поясни, як
ти розумієш зміст останнього абзацу першої частини
тексту.
*** З яким проханням звертається вчителька до дітей після
ранкового привітання? Чи сподобалась тобі історія, яку
розповіла Оксаночка? Пофантазуй, яке продовження
могла мати історія дівчинки. Розкажи її однокласникам. 

###140###

Ліки від простуди
Недавно бабуся прислала найулюбленіше моє
малинове варення. У листі написала: «Посилаю
моєму лю́бому онукові малинове варення. Він, я
знаю, часто простуджується, а воно дуже добре
простуду лікує».
Хотів я це варення відразу ж покуштувати, та
мама не дає.
— От коли захворієш, тоді будеш його їсти!
«Ну, коли так, думаю, то треба швиденько
захворіти».
Увечері відчинив я в своїй кімнаті вікно і так всю
ніч проспав. Вранці поміряв температуру, а вона —
нормальна.
Що робити? — Другого дня рано-вранці вибіг я в
самих трусах на балкон і давай фіззарядку робити…
Знову зміряв температуру — знову нормальна. 
Щоранку фіззарядку роблю, холодною водою
обливаюся, а простуди все нема та й нема…
От біда! Минулого місяця двічі простуджувався,
та варення не було, тепер варення є — простуди
немає!
Мама, й та здивувалася: «Ти дивись, який
молодець став!» І з радості мене варенням
почастувала. Так що я його, мабуть, так з’їм, без
простуди.
Микола Богуславський
 Який подарунок отримав
онук від бабусі?
 Чому автор назвав своє
оповідання «Ліки від
простуди»? А тобі
знайомі такі ліки?
 Що здивувало маму у
поведінці сина?
* Прочитай, що написала
в листі бабуся онукові.
А ти отримуєш листи
від бабусі? Розкажи.
** За ланцюжком слів віднови і прочитай частину оповідання.
Хотів  не дає  захворієш  їсти.
Відчинив  вікно  і проспав.
Роблю  обливаюся  нема.
*** Що спонукало маму почастувати сина варенням? Як ти
вважаєш, що допомогло хлопчикові уникнути хвороби?
Прочитай тільки ті речення, які підтверджують твою думку.
Розкажи, як загартовуєш себе ти. 

###141###

Бережіть воду
Вода лилася з крана невпинною цівкою.
— Хто це тут порядкував? — суворо запитала
Ніна.
— То я руки мив, — почервонів Микола.
— А кран чого не закрутив?
— А хіба що? Вода ледь-ледь цідиться.
— Ледь-ледь, — а кухлик за хвилину повний. До
вечора ціле озеро натекло.
Де не взявся Гавчик. Він облизнувся, бо дуже
хотілося пити. Микола вилив воду з кухлика в мисочку.
І Гавчик, помахуючи хвостом, заходився пити. 
Тим часом кухлик наповнився знову. Миколка
полив на підвіконні квіти. Листочки примули
розправились і посвіжішали.
 — Усім, усім потрібна
вода, — сказала повчально
Ніна. — І людям, і птахам, і
тваринам, і рослинам. І
заводи, й фабрики без води
не працюватимуть.
 — Я все зрозумів, —
сказав Микола й міцно
закрутив кран, щоб води
даремно не витекло ні
краплини.
Борис Вовк
 З яким проханням автор звертається до кожного з нас?
 За який вчинок Миколці прийшлося червоніти?
 Чи зрозумів хлопчик, що воду треба берегти? А ти?
* За ланцюжком слів «віднови» і розкажи частину оповідання
Бориса Вовка «Бережіть воду».
Лилася  мив  не закрутив  натекло.
** Поміркуй, чому Ніна суворо розмовляла з Миколою. Як
про це сказано в оповіданні? Прочитай.
*** Які слова Ніни про збереження води були найбільш
переконливими? Прочитай. Розкажи, які поради ти даси
своїм друзям щодо збереження води. 

###142###

Коли б я був чарівником
Коли б я був чарівником,
Що може все на світі,
Я так вчинив би, щоб скоріш
Дорослішали діти.
І так зробив би, щоб я був
Високим — аж під стелю…
Я б розтопив усі сніги
І напоїв пустелі.
Я б залюбки перетворив
Всі бур’яни на лузі
У сад, щоб яблука росли,
Щоб їв і я, і друзі.
Коли б я був чарівником,
Раділи б всі навколо,
І виріс би високий ліс,
Де степ був голий-голий.
В моєму б лісі не чіпав
Вовк — зайця, лис — куріпку.
Я б так зробив, щоб хижаки
Всі їли моркву й ріпку.
Коли б я був чарівником,
Росли б зимою квіти,
І не було б ніколи війн,
І був би мир у світі.
 Володимир Кухалашвілі
  Чим привабив тебе вірш?
 Про що мріє автор вірша?
 Як ти думаєш, яка найзаповітніша мрія в автора? А в тебе?
* Яка з мрій автора тобі до вподоби? Прочитай про неї ще
раз.
** Як автор хотів утілити свої мрії в життя? Прослідкуй, як
про це сказано у його вірші. Прочитай.
*** У яких рядках вірша сказано про найголовнішу мрію усіх
людей? Прочитай ці рядки. Уяви себе чарівником/
чарівницею. Які зі своїх мрій тобі хотілося б здійснити в
першу чергу? Поясни, чому. 

###143###

Лисичка-суддя
Двоє котиків веселих добули собі хитро-мудро
грудочку сиру. Відбігли з ним подалі й почали
радитися, як його краще поділити. Та ще й поділити
так, щоб не було кривди ні тому, ні тому, — щоб якраз
по правді рівнесенько розділити.
Один котик і каже:
— Давай поділимо отак,
упоперек!
А другий каже:
— Ні, розділимо краще
вздовж!
Отак і сперечаються. Коли це
біжить лисичка. Побачила вона
котиків, угледіла грудочку сиру,
зупинилася та й питає:
— А що тут у вас таке? Про що сперечаєтеся?
— Так і так, — розказують котики, — ось не
знаємо, як нам краще поділити грудочку сиру.
— Е, — каже лисичка, — це можна дуже добре
зробити! Ось дайте, я вам поділю!
Котики й віддали їй грудочку сиру, щоб вона
розділила. Лисичка переломила грудочку сиру
надвоє, а далі й каже:
— Ні, оцей шматочок — більший, треба
порівняти!
Та й над’їла один шматочок.
— А тепер, — каже, — оцей більший, треба його
трішки підрівняти, щоб по правді було! Не можна ж,
щоб котрому з вас кривда була!
І знов над’їла. Та так рівняла, рівняла, — то той
шматочок над’їсть, то той, — поки стало два зовсім
маленьких шматочки.
— Ну, — каже лисичка, — оце ж маєте тепер уже
зовсім однаковісінькі шматочки, хоч і на важницю1
покладіть!
— Ну, добре, — кажуть котики, — але ж ти
багато нашого сиру з’їла! За що ти стільки нашого
добра взяла?
— Як — за що?! — одказала лисичка. — А я ж
вас поділила!
 Що викликало суперечку між котиками? Чому?
 Якою видалася лисичка? А котики?
 Які почуття викликав у тебе вчинок лисички?
 Яку пораду тобі хочеться дати котикам?
* Який епізод казки тобі сподобався найбільше? Розкажи його.
** Прочитай назву казки ще раз. Спробуй описати героїню.
Перевір свої припущення, прочитавши казку. Чи такою
постала лисичка в уяві художника?
*** Як відреагували котики на витівку лисички? Пофантазуй і
придумай продовження казки. 

###144###

Чому гуси миються у воді, коти — на печі,
 а кури порпаються в поросі
Жив раз давним-давно чоловік, який мав кота,
гусей та курочку. Як настало літо й сонце добре
припекло, гуси зібралися воду шукати. Зустріли
курочку.
— Куди йдете, гуси? — питає курочка.
— Шукаємо воду, — відповідають гуси.
— І я піду з вами, — каже курочка.
Дуже їй спекотно, що аж рот роззявила...
— Гаразд, пішли з нами.
Пішли вони разом. Зустріли кота.
— Куди йдете? — питає кіт.
— Шукаємо воду.
— І я з вами піду, добре?
— Добре.
Тільки-но побачили вони озеро, гуси знялися на
крила й полетіли до води. Плавають, купаються, й
так їм добре, що аж ґелґочуть.
Курочка й кіт стали на березі й дивляться. Сонце
парить. Дуже хотіли би залізти у воду, та бояться...
Та ось побачили у воді таких, як вони, кота й
курочку. «Коли вони не бояться, то чого би нам
боятися?» І поскакали у воду. Але відразу почали
тонути. Ледве-ледве вибралися на берег.
Кіт глянув на озеро, й так йому недобре
вчинилося, що аж затрясся, втерся лапками та й
каже: 
— Не буду я більше такий дурний, щоб лізти у
воду. Помиюся я й на печі.
А курочка собі:
— І я не полізу більше у воду. Ліпше попорпаюся
в поросі.
Зібралися та й пішли додому. Курочка скочила в
купу пороху, замахала крилами.
— О, це моя купіль! У сто разів ліпша, як вода!
А кіт шмигнув до хижі, скочив на піч, замурчав і
почав лапками митися.
— Не проміняю я
піч на озеро. На печі не
треба плавати.
І від того часу гуси
купаються у воді, коти — на печі, а кури
порпаються в поросі.
А хто не вірить,
нехай перевірить!
 Як ти вважаєш, у назві казки розкриваються причини
поведінки героїв казки?
 Хто з героїв казки почував себе добре у воді?
 Що спонукало курочку й кота скочити у воду?
 Чим завершилася подорож героїв казки до озера?
* Поміркуй, чому не всім тваринам комфортно бути у воді.
Прочитай частину казки, яка тебе найбільше схвилювала.
** Розіграй казку з однокласниками. Передай емоції героїв
та характерну поведінку за допомогою міміки та жестів.
*** Уяви, як гуска сидить на печі, курка плаває в озері, а кіт
лежить у купі пороху. Пофантазуй і розкажи, яким би було
їхнє життя. 

###145###

Лінива дівчина
Жив собі заможний чоловік, у якого була велика
сім’я. Дев’ятеро його синів виросли слухняними та
працьовитими, наймолодша ж донька — ледачою та
пустотливою. Не пряла, не мила, не шила. Тільки
перед дзеркалом сиділа. Батько інколи свариться на
неї, а мати захищає:
— Не кричи на доню, вона ж у нас така
маленька! Іще встигне наробитися!
Так минали роки, а дівчина не ставала до
роботи. Одного разу прийшли до їхньої оселі з
сусіднього села сватати доньку. Зраділи чоловік із
жінкою, що їхню дитину заберуть гарні люди, може, і
працювати навчать.
Так почала жити дівчина в новій родині.
Якось уранці всі повставали та взялися до
роботи. Молодиця лінується, та ніхто на неї за це не
свариться.
Опівдні зібралася родина за столом. Батько
питає, хто що робив. Мати поралася в хаті, син —
надворі, діти грядки пололи.
— А ти, невісточко, чим займалася? — питає
старий.
— У мене немає звички працювати, — відповідає
дівчина, — та й не вмію нічого.
— Коли нічого не робила, то і їсти не заслужила.
Усі смачно пообідали, а невістка цілий день
голодна ходила. Наступного дня молодичка встала
рано, бо голод спати не давав. Свекруха готувала
сніданок і невістку не просила допомагати. А та сама
взяла відро та принесла води з криниці. Під обід
господар знову питає, хто чим займався. Всі
розповіли, а мати й каже:
— Наша невістка сьогодні води принесла.
— Добре, — говорить старий, — дайте їй за це
горнятко води.
Випила бідолаха воду, поплакала, а сама думає:
«Якщо й далі нічого не робитиму, схудну та
знесилюся».
Наступного ранку
прокинулася дівчина до
сходу сонця та й
почала поратися по
господарству: сніданок
приготувала, в хаті поприбирала, корів подоїла, білизну попрала.
Через тиждень завітали
в гості батьки молодиці.
Заходять, дивляться й
не впізнають доньку —
така працьовита стала. — Я тепер, тату, більше ніколи лінуватися не
буду, — мовила дівчина, — бо голод страшніший за
будь-яку роботу.

###146###

Три бажання
Були собі дід та баба, та такі бідні, що й годі. Ні
з’їсти, ні пити — завжди голодні й холодні,
працювати вже не могли, бо старі дуже були. Сиділи
та сумували, та у віконце позирали, що їм людська
ласка принесе. Бо люди на селі були різні: добрі й не
дуже, а то й зовсім злі, бо у всіх доля була своя. Хто
в ярмі, той плакав, а хто пан, то радів.
Та ось одного разу напросилася якась
подорожня жінка до них ночувати. Вони її впустили,
чим змогли, нагодували, добрим словом привітали,
спати поклали. А вранці вона їм подякувала за хлібсіль, а тоді й каже, що виконає три їх бажання. 
Сіли старі за столом та й думають, що б їм таке
загадати, щоб їхнє життя кращим стало. І поки баба
думала-гадала, дід, дуже голодний був, сказав:
— Перш за все хочу печеної ковбаси величезний
шматок!
Дивляться, аж ось із-за комина величеньке
кільце ковбаси спускається, та таке рум’яне,
запашне. Баба глянула і позеленіла від злості на
таке мізерне дідове бажання. У неї вже на язиці
вертілося інше: щоб молодість повернулася, щоб
багатими стати, а тут… Не могла бабина душа таке
стерпіти.
— А бодай же тобі, йолопе, та ковбаса та й до
носа приросла! — залементувала баба, запалившись
праведним гнівом на дідову необачність.
І ковбаса враз приросла до дідового носа, ніби
там і була. Обоє, це побачивши, заніміли. Сидять та
й плачуть, не знають, що ж робити.
— Ще тільки одне бажання маємо, — каже дід
крізь сльози, — будемо вже разом загадувати.
— Ну так хай же та ковбаса та від носа відпаде!
— сказали, але продовжити не вспіли, бо ковбасу як
язиком злизало. А вони, хоч ніколи до цього не
сварилися, почали лаятись та докоряти одне
одному.
А люди з того часу, чуючи вічну сварку з їхньої
хати, обходять її десятою дорогою, бо кому ж охота
зі сваркою жити. 

###147###

Верблюд-суддя
Болгарська казка
Надумали якось вовк і лисиця податися разом у
гори на полювання.
Ходили, блукали по горах і долинах, та ніде
нічого не вполювали. Тоді спустилися вони з гір і
пішли полями. От ідуть вони шляхом, аж бачать:
лежить мішок з хлібом. Вовк зразу кинувся їсти, та
лисиця вирвала хліб у нього з рота.
— Чого це ти, кумо-лиско, у мене хліб забираєш? —
питається вовк.
— Хіба ж я забираю? — дивується лисиця. — Ми
з тобою друзі, то маємо все порівну ділити.
Почав вовк ділити хліб. Відламав для лисиці
малесенький шматочок, а решту собі взяв.
Розсердилася дуже лисиця й відкинула той
шматочок, що вовк перед нею поклав.
— Вовчику-братику, чого це ти так мало мені дав?
Вовк теж розсердився, а лисиця почала кричати,
і вже вони ніяк не могли дійти згоди. Коли це йде
верблюд. Підходить до них та й каже:
— Гей, стійте, чого це ви завелися?
Розповіла лисиця все, як було: як вони йшли, як
надибали мішок з хлібом і як вовк почав цей хліб
нечесно ділити і дав лисиці маленький шматочок, а
собі залишив решту. 
— Я допоможу вам розділити хліб порівну, —
сказав верблюд. — Тільки ви й мені дасте шматок.
Та лисиця схопила хліб і сама почала ділити.
Але й вона не поділила порівну.
— Ні ти, вовче, ні ти, лисичко, не можете ділити
справедливо, — знову каже
верблюд. — Ось я підкину хліб
догори, і що впаде на землю —
то кожен і хапайте.
Взяв верблюд хліб собі в
рот, підняв догори голову,
випростав свою довгу шию і
почав спокійно жувати. А вовк і
лисиця дістали облизня.
Отакий був суддя з
верблюда.
 Назви головних героїв казки. Якими ти їх собі уявляєш?
 Яка українська народна казка тобі пригадалася? Яка з
казок тобі подобається більше? Назви спільне і відмінне в
обох казках.
 Поміркуй, хто з героїв казки проявив жадібність і
нечесність. Чому?
 Як би ти вчинив/вчинила на місці героїв казки?
* Обери частину казки, яку тобі хочеться прочитати ще раз.
Прочитай.
** Підготуйся і прочитай казку в особах.
*** Поясни, як ти розумієш вислів дістати облизня.
Пофантазуй і спробуй уявити верблюда справедливим
суддею. Як можуть розвиватися події в такому випадку?
Зміни казку на свій лад. 

###148###

Чому миші, коти й собаки
між собою не мирять
Чеська казка
За давніх часів привчали люди всяких тварин,
щоб стали свійськими і допомагали в роботі. Пес
споконвіку був вірний своєму господареві, чесно
йому служив, і через це отримали собаки від людини
грамоту, писану на овечій шкурі, що вони одні мають
право супроводжувати своїх хазяїв у дорозі, служити
їм, як уміють, і стерегти їхню хату і двір.
Собаки тією грамотою страшенно пишалися, а
коти хтозна-як заздрили їм. От одного разу зійшлися
коти на раду і змовилися поцупити грамоту. Як
вирішили, так і
зробили. Дочекалися вони слушної
хвилини, коли пес,
що стеріг грамоту,
побіг недалечко,
викрали її та й
затягли в комору
поміж старе начиння1
. Там натрапила на грамоту голодна миша, котра
шукала собі чогось попоїсти. Вона одразу ж гукнула своїх сестер і
похвалилася, що знайшла таку коштовну річ.
Скликали миші раду і почали думати, що їм
зробити, аби та грамота залишилася в них. Довго не
могли вирішити, аж ось каже найстаріша миша:
— Здається мені, сестри, що найкраще буде,
коли ми грамоту з’їмо! Тоді вже ніхто її в нас не
забере!
Ці слова припали всім до серця. Розірвала
мишва овечу шкуру на клапті, почала бенкетувати і
з’їла дорогоцінну грамоту, так що й на макове зерно
не лишилося.
За якийсь час зійшлися собаки й собі на раду і
вирішили поглянути на свою грамоту. Пес-охоронець
мусив вийти наперед і з соромом признатися, що
коти вкрали її в нього. Тоді собаки кинулися до котів,
щоб ті вмить віддали грамоту. Пішли всі разом до
комори, але так і не знайшли нічого.
Зрештою, спало одному старому котові на думку,
що до комори влізли миші, і тоді коти наказали
мишам признатися, де вони поділи собачу грамоту.
Тільки ж миші вже ніяк не могли грамоти повернути,
бо давно з’їли її.
Отак і зародилася між ними велика ворожнеча,
яка триває і досі. Собаки на котів гавкають і женуться
за ними, де тільки побачать, а коти кидаються на
мишей і нищать їх.
 Якої ти думки про стосунки між собаками, котами й
мишами? Чому виникла ворожнеча?

###149###

Пухкенький млинець
Німецька казка
Жили-поживали три бабусі. Якось їм дуже захотілося поласувати пухкеньким млинцем. Отож вирішили спекти. Одна бабуся принесла яйце, друга —
молоко, а третя — борошно й олію. Господині
швиденько замісили тісто й поставили в розжарену
пічку. Коли млинець став пухкеньким і рум’яним, то
він несподівано потягнувся на пательні1
, звісився
через край і — втік! Бабусі від подиву аж оторопіли.
Швидко-швидко вузенькою стежиною млинець
покотився до лісу. Коли це назустріч — зайчик.
 — Гей! Пухкенький, ану, стій! — крикнув вухань.
— Зараз тебе з’їм! — Я від трьох бабусь утік, — усміхнувся
рум’яний. — То невже від зайчика-побігайчика не
наважуся?
І помчав далі. Не встиг далеко відкотитися, аж
назустріч — вовк:
 — Гей! Пухкенький, зачекай! Зараз тобою
пообідаю!
 — Я від трьох бабусь утік і від побігайчика! —
весело крутнувся навколо сіроманця мандрівник. —
То невже вовка-зубаня злякаюся?
І покотився. Аж ось на стежині коза мекає:
 — Гей! Пухкенький,
ану, стій! Хочу скуштувати тебе!
 — Я від трьох бабусь
утік, і від побігайчика, і від
зубаня! — сміється-заливається рум’яний. — Невже від кози-дерези не
сховаюся?
І, перестрибуючи пеньочки та горбочки, покотився далі. Раптом на
дорогу вибіг кінь.
 — Гей! Пухкенький,
зупинися! — заіржав гривастий. — Зараз тебе з’їм!
 — Я від трьох бабусь утік, і від побігайчика, і від
зубаня, і від дерези! Невже від коня-топтуна не
наважуся? І покотився далі. Аж назустріч дикий кабан мчить
і вищить:
 — Ані руш із місця, пухкенький! Хочу тобою
поласувати!
 — Я від трьох бабусь утік, і від побігайчика, і від
зубаня, і від дерези, і від топтуна! — сміється
веселун. — Невже від вепра-хрюкана не наважуся?
І помчав далі. Котиться мандрівник, навколо
озирається. Аж назустріч — троє дітей. Бідолашні
цілий день гриби збирали, потомилися та зголодніли.
 — Млинчику, зачекай, будь ласка! У нас за цілий
день крихти в роті не було!
І тоді пухкенький заскочив дітям у кошик і
дозволив себе з’їсти. 

###150###

Прихід зими
Крокую рідним містечком. На доріжках, деревах,
будівлях лежить пухнастий сніжок, переливаючись
на яскравому сонечку. Маленькі зірочки, що повільно
сідають на ніс, щоки, вії, наче вітаються зі мною,
мовчазливо повідомляючи про прихід найчудовішої
пори року — зими.
Сніжинки мають найрізноманітнішу форму.
Ось на рукаві затримується одна, дозволяючи
милуватися собою. Шестикутна пухнаста красуня з
перетинками повільно тане, нагадуючи про
скороминучість усього прекрасного. Але все одно на
душі залишається світле почуття від причетності до
природи…
Білі зірочки все летять і летять з просвітленого,
м’якого, затишного неба, вкриваючи землю,
захищаючи її від лютих морозів.
Люблю зиму з її непостійністю, чарівністю,
жорстокими хуртовинами, веселими ігрищами
дітвори, привабливістю білого кольору. Вітаю прихід
однієї з найдивовижніших пір року.
Віра Паронова
 Який настрій викликало оповідання у тебе? Чому?
 На яку зимову ознаку авторка звернула твою увагу?
 Яку форму мають сніжинки?
 Чим приваблює зима людей?
* Поміркуй і розкажи, якою ти уявляєш сніжинку. Як авторка
називає сніжинку? Прочитай.
** Пошукай у тексті слова, які пов’язані зі словами сніжок,
сонечко, зірочки, зима, красуня. Прочитай пари слів. 
