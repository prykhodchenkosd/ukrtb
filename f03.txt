###001###
 
ЛЮБІ ШКОЛЯРИКИ І ШКОЛЯРОЧКИ!

Настав вересень і покликав дітей знову до школи.
Ви вже учні й учениці четвертого класу. З підручником будете продовжувати шкільну мандрівку стежками різних мовних знахідок і відкриттів. Протягом навчального року ми спільно здолаємо ще одну вершину
до Країни Знань.
Вивчати рідну мову — велика насолода. Засобом
мови ви зможете відкривати для себе цілий світ. Підручник допоможе збагатити мовлення новими словами, поведе у світ цікавого мовознавства. Ви відкриєте
для себе нові таємниці мовних знань, навчитеся грамотно писати, усно і письмово висловлювати власні думки і почуття. Будете співпрацювати разом
з учителькою або вчителем та своїми однокласниками
й однокласницями. Будете дружити і з повагою ставитися до себе і до інших людей, демонструючи це засобами української мови.
Виконання різноманітних вправ зробить вашу подорож новими стежками захопливою і цікавою. Навчальні словнички на сторінках підручника сприятимуть збільшенню вашого
словникового запасу новими, невідомими раніше словами, допоможуть засвоїти значення, правильне
вимовляння, наголошування слів.
Тож продовжуйте зростати допитливими і мудрими, вчіться поважати і щиро любити рідне слово.
Хай вам щастить! У добру путь!
 
 
###002###
 
Найменшу частинку речовини, що зберігає її властивості,
називають молекулою. Як будинок побудований із цеглинок,
як машинка побудована з деталей, так і всі речовини на Землі
складаються з маленьких частинок — молекул води. Одна молекула води має ті самі властивості, що і крапля, і склянка води.
• Пригадай і назви властивості води.
• Склади 3–4 запитань за змістом тексту для своїх однокласників/однокласниць.
Молекула води має складну будову: вона утворена із дрібних кулястих частинок. Ці частинки називають атомами. На відміну від молекул, атоми не визначають властивостей речовини. Якщо розділити молекули на атоми, речовина втратить свої властивості.
Через малі розміри ні молекули, ні атоми неможливо побачити неозброєним оком.
Розглянь малюнок, на якому зображено молекулу води.
Зроби із пластиліну модель молекули води.
Знайди в додаткових джерелах, що означають латинські літери Н і О. Розкажи, з яких атомів складається молекула води.
Закінчи речення.
Найменші неподільні частинки, з яких складаються молекули, — це … .
Найменша частинка речовини, що зберігає її властивості, — це … .
Використовуючи опорні слова, склади казку про краплину води.
Опорні слова: краплинка, подорожувати, взимку, замерзати, будова, не змінюється, навесні, танути, побачити, світ.
Із чого все складається?
Тіла та речовини
Попрацюйте в парах.
Розгляньте малюнки. Позмагайтеся, хто більше назве тіл та речовин.
Об’єднайте названі тіла і речовини у три групи: твердий стан, рідкий, газоподібний.
Поміркуй, у які дві групи можна об’єднати малюнки.
Доведи свою думку.
 
###003###
 
3 Прочитай текст.
Ми живемо у світі речовин. Куди ти не кинеш оком, скрізь побачиш тіла, що складаються з різних речовин. Наприклад, стіл, за яким ти сидиш, — це фізичне тіло. Він зроблений із деревини. Деревина — це речовина. Глечик — фізичне тіло.
Його зробили з глини та води. Глина та вода — це речовини.
Серед речовин одні мають природне походження (вода, деревина, пісок, глина, сіль). А інші — штучне походження, тобто таке, що в природі не існує. Ці речовини створили люди для задоволення своїх потреб. Це — скло, капрон, пластмаса, гума тощо.
Крім того, ми не тільки живемо серед речовин, а й самі складаємося з них. Наприклад, тіло людини на 80 % складається з води. 
Переглянь мультфільм. Розкажи, чим різняться тіла і речовини.
Досліди властивості солі та скла.
Розкажи за планом.
ПЛАН РОЗПОВІДІ
Характеристики Сіль Скло
Агрегатний стан за тверда/рідка тверде/рідке
кімнатної температури
Колір білий/безбарвний блакитне/безбарвне
Розчинність у воді розчинна/нерозчинна розчинне/нерозчинне
Назви спочатку тіла, а потім — речовини.
У скільки разів більше названо тіл, ніж речовин?
Вивчаю будову речовин
Прочитай твердження. Доведи або спростуй їх.
Молекули не можна побачити неозброєним оком.
Молекули складаються з атомів.
Найменшою частинкою речовини, що зберігає її властивості, є атом.
Атоми не визначають властивостей речовин.
Речовина складається з молекул.
Попрацюйте в парах.
Читаючи текст, застосуйте метод опорних слів (випишіть ті слова, які ви вважаєте ключовими у кожному абзаці).
Атоми можуть існувати поодиноко, але частіше вони об’єднуються у групи, утворюючи молекули. Між атомами утворюються зв’язки, що втримують ці атоми разом.
Кількість атомів в молекулах буває різною.
Вода Наприклад, молекула кисню складається з двох атомів, води — з трьох, а є молекули, що містять тисячі атомів.
Розмір та маса молекули залежать від кількості атомів, з яких вона складається. Але навіть найбільші з молекул можна побачити тільки у мікроскоп.
Молекули можуть бути різними за формою. Одні схожі на згорнуті в клубочок нитки, інші — на довгі коси з ниток.
• Користуючись опорними словами, перекажіть одне одному зміст тексту.
ЦІКАВІ ФАКТИ
Науковці виявили, що форма молекул визначає запах речовини. Після цього відкриття люди навчилися створювати речовини з певними запахами.
 
###004###

Проведи досліди, які доводять, що речовини складаються із дрібних частинок — молекул.
Поклади на дно склянки кришталики харчового барвника.
Налий у склянку воду.
Що відбувається р води?
Вода поступово змінює колір.
Молекули харчового барвника змішалися з молекулами води, тому вода змінила колір.

1 Усип до склянки з водою одну чайну ложку цукру.
2 Чи змінився колір
Молекули цукру змішалися з молекулами води — і вода стала солодкою.
Наведи свій приклад, який доводить, що речовини складаються з молекул.
Поміркуй і підготуй розповідь за однією з тем.
Чим різняться речовини і чому.
Досліджую властивості речовин (на прикладі молока).
Досліджую властивості твердих тіл, рідин і газів
Об’єднай зображені тіла у три групи. Назви їх.
Попрацюйте у групах.
 Розгляньте таблицю.
 Складіть за даними таблиці розповідь про:
Вплив на форму
Твердий Щільно прилягають одна Саме тому речовини до одної, утворюючи у твердому стані зберігарешітку ють свою форму 
Рідкий Молекули рухаються, але Тому рідини набувають обмежено форми посудини, у яку їх наливають
• Наведіть приклади речовин у твердому, рідкому, газоподібному станах. Складіть розповідь про одну із цих речовин. 
• Скориставшись даними таблиці, висуньте припущення: якому стану речовини який малюнок розташування частинок відповідає.
  
###005###
 
РОЗТАШУВАННЯ ЧАСТИНОК РЕЧОВИНИ В РІЗНИХ СТАНАХ
Перегляньте мультфільм. Перевірте правильність припущення.
Відгадай загадки.
Прозорий, як скло, не вставиш у вікно.
Не сніг, не лід, а сріблом дерева прикрашає.
Біле, а не цукор, м’яке, а не вата, без ніг, а йде.
Про який стан води йдеться у загадках?
Поміркуй, як розміщуються молекули льоду. Намалюй у зошиті.
Продовж речення.
На уроці я дізнався/дізналася … .
Мені було цікаво … .
Хотілося б більше дізнатися про … .
А ще я знаю, що … .
Хочу поділитися із друзями/подругами знаннями про … .
Як людина використовує речовини?
Поміркуй і дай відповідь на це запитання, користуючись світлинами-підказками.
Для виготовлення одягу людина здавна використовувала природні волокна, які отримувала з вовни деяких тварин, бавовни, льону тощо.
Попрацюйте в парах.
• Прочитайте текст. Випишіть із кожного абзацу ключові слова.
• Дайте відповідь на запитання, користуючись ключовими словами.
Матеріал — це речовина, із якої виготовлено предмет або тіло. Людина широко застосовує природні матеріали. Наприклад, для виробництва ліків та продуктів харчування людина використовує властивості крохмалю: у холодній воді він не розчиняється, а в гарячій набухає. Багато крохмалю у картоплі, зернах пшениці та кукурудзи.
У будівництві людина широко використовує такі природні речовини, як вапняк, глина, пісок, гіпс, а на їх основі людина виготовляє штучні матеріали — цемент, цеглу, бетон, скло.
Граніт і мармур людина використовує у будівництві пам’ятників, станцій метро, вимощуванні вулиць.
Зі срібла, заліза, золота, міді, алюмінію та їх сплавів виготовляє дроти і цвяхи, труби і рейки, кораблі й автомобілі тощо.
• Яку речовину людина використовує для виробництва ліків та продуктів харчування?
• Поміркуй, де саме людина використовує крохмаль.
• Які матеріали використовуються у будівництві? Де саме?
• Поміркуй, чому станції метро виготовляють із граніту або мармуру (підказка: пригадай властивості твердих матеріалів).
• Продовж речення. Усі матеріали можна розподілити на дві групи … .
Розглянь малюнки.
Назви за зразком спочатку предмети, виготовлені з природних матеріалів, а потім — зі штучних.
Зразок: підставку для олівців і ручок виготовлено із пластмаси — штучного матеріалу.
Прочитай текст.
Учені підрахували, скільки деревини витрачається на потреби однієї людини протягом  її життя. Виявляється, ні мало ні багато — чотириста дерев із середнім обхватом стовбура.
Брали до уваги не тільки витрати деревини на виготовлення житла і меблів, а й на виробництво книжок, газет, журналів, зошитів тощо.
Про який матеріал ідеться у тексті? Він природний чи штучний?
Які предмети у твоєму класі виготовлено з дерева? Запиши їх назви.
  
###006###
 
Коли ще не було землі, а тільки великий Океан розливався довкола, летіли по небу три соколи: Род-Вседержитель, що все народжує і утримує в космосі, та його сини Білобог і Чорнобог. Перший дорогу вибирав, а два другі несли у клювах сніп колосся та жменьку землі. Колосся ніс Сокіл-Білобог, землю — Сокіл-Чорнобог.
І впустив землю Чорнобог, і впала вона на дно моря.
І з волі Сокола-Рода перекинувся Чорнобог у сизого селезня та пірнув на морське дно. Виніс Чорнобог землю з морського дна, і піднявся посеред Моря-Окіяну острів Буян. А на тому острові з волі Вседержителя утворилася біла Гора, а на вершині гори виріс Прадуб. Так було створено землю посеред безмеж ного Океану і розділено час на день і ніч.
Тоді Білобог, перекинувш ись сизим селезнем, піднявся до Небес, кинув зерно — і впало воно в чорнозем, сповнене ярої сили. А Сокіл-Род сів на вершині Прадуба і став правити створеним світом.
Коли земля заселилася різними створіннями і людьми, наказав Сокіл-Род своїм синам наділити все створене душами, які є частками самого Рода, — як він, безсмертними. Дав їм золотого молота і велів бити по каменю, що лежав біля підніжжя Прадуба. Вдарив Білобог — і золоті іскри в небо злетіли. Вдарив Чорнобог — злетіли чорні
ворони та розповзлися змії.
З того часу душі людей, що живуть у світлі Правди, схожі на золоті іскри, а душі тих, хто живе у Кривді, — на чорних воронів.
Чи справді душі людські обирають, якою дорогою їм ходити, — дорогою Правди чи дорогою Кривди? Як, на твою думку, живе людина по правді?
Чи є в тексті незрозумілі слова? Дізнайся про це у «Тлумачному словнику».

Багато міфів і казок стверджують, що світ народився з велетенського золотого яйця. Може, спершу це було наше Сонце чи Галактика? Підказку шукай у казці «Яйце-райце».
А зараз спробуй уявити собі, як виглядала Земля на початку. Сперш у вона вкрилася травою і квітами, потім на ній виросли дерева, з’явилися тварини, а найпізніше
у світ прийшла людина.
Міфи різних народів, як і український міф про Білобога та Чорнобога, розповідають про наш земний світ як про чарівне велетенське дерево, у верховітті якого живуть
небесні птиці. Нагорі — небесний світ. Земний міститься у стовбурі світового дерева, а в його корінні — підземний світ. У наших з тобою предків дерево світу називалося
Прадубом або Ясенем. Тому і нашу Землю ми часто називаємо Ясен Світ.
Хто ж засіяв ті перші дерева, з яких почалося життя рослин, звірів і людей? Звичайно, це були володарі неба.
А «дерево світу» наші матусі і бабусі вишивають на рушниках та сорочках, малюють на писанках.
  
###007###
 
На початку сотворив Бог небо і землю. Земля ж була пуста і порожня, та й темрява була над безоднею, а дух Божий ширяв над водами.
І сказав Бог: «Нехай буде світло!» І настало світло.
І побачив Бог світло, що воно добре, та й відділив Бог світло від темряви. Назвав же Бог світло — день, а темряву назвав ніч. І був вечір, і був ранок — день перший.
Тоді сказав Бог: «Нехай посеред вод буде твердь, і нехай вона відділяє води від вод!» І зробив Бог твердь, і відділив води, що під твердю. Тож сталося так. І назвав Бог твердь — небом. І був вечір, і був ранок — день другий.
Тоді сказав Бог: «Нехай зберуться води, що під небом, в одне місце, і нехай з’явиться суша». І так сталося.
І назвав Бог сушу — земля, а збір вод назвав морями. І побачив Бог, що воно добре. І сказав Бог: «Нехай земля зростить рослини: траву, що розсіває насіння, і плодові дерева, що родять плоди з насінням за їхнім родом на землі». І так сталося. І вивела земля з себе рослини: траву, що розсіває насіння за своїм родом, і дерева, що родять плоди з насінням у них за їхнім родом. І побачив Бог, що воно добре. І був вечір, і був ранок — день третій.
Тоді сказав Бог: «Нехай будуть світила на тверді небесній, щоб відділяти день від ночі, й нехай вони будуть знаками для пір (року), для днів і років; нехай будуть світила на тверді небесній, щоб освітлювати землю». І так сталося. І зробив Бог два великі світила: світило більше — щоб правити днем, а світило менше — щоб правити ніччю, і також зорі. І примістив їх на тверді небесній, щоб освітлювати землю, та правити днем і ніччю і відділяти світло від темряви. І побачив Бог, що воно добре. І був вечір, і був ранок — день четвертий.
Тоді сказав Бог: «Нехай закишать води живими створіннями й нехай птаство літає над землею попід твердю небесною». І сотворив Бог великих морських потвор і всілякі живі створіння, що повзають та кишать у воді, за їхнім родом, і всіляке птаство крилате за його родом.І побачив Бог, що воно добре; і благословив їх Бог, кажучи: «Будьте плідні і множтеся та наповняйте воду в морях, і птаство нехай множиться на землі». І був вечір, і був ранок — день п’ятий.
Тоді сказав Бог: «Нехай земля виведе з себе живі створіння за їхнім родом: скотину, плазунів і диких звірів за їхнім родом». І сталося так. І сотворив Бог диких звірів
за їхнім родом, скотину за родом її, і всіх земних плазунів за їхнім родом. І побачив Бог, що воно добре. Тож сказав Бог: «Сотворімо людину на наш образ і на нашу подобу, і нехай вона панує над рибою морською, над птаством небесним, над скотиною, над усіма дикими звірами й над усіма плазунами, що повзають на землі».
І сотворив Бог людину на свій образ; на Божий образ сотворив її; чоловіком і жінкою сотворив їх. І благословив їх Бог і сказав їм: «Будьте плідні й множтеся, і наповняй­
те землю та підпорядковуйте її собі; пануйте над рибою морською, над птаством небесним і над усяким звіром, що рухається по землі».
  
###008###
 
Потому сказав Бог: «Ось я даю вам усяку траву, що розсіває насіння по всій землі, та всяке дерево, що приносить плоди з насінням: вони будуть вам на поживу. Всякому диком у звірові, всякому небесному птаству, всьому, що повзає по землі й має в собі живу душу, я даю на поживу всяку зелень трав». І так сталося. І побачив Бог усе, що сотворив: і воно було дуже добре. І був вечір, і був ранок — день шостий.
Так закінчено небо і землю з усіма її оздобами. Бог закінчив сьомого дня своє діло, що його творив, і спочив сьомого дня від усього свого діла. І благословив Бог сьомий день, і освятив його; того дня спочив Бог від усього свого діла.
Таке було походження неба і землі, коли сотворено їх.
Коли Господь Бог творив небо і землю, не було ще на землі ніякої польової рослини, бо Господь Бог не посилав дощ у на землю, і не було людини, щоб порати землю. Але виходила волога з землі й напувала всю поверхню землі.
Тоді Господь Бог утворив чоловіка з земного пороху та вдихнув йому в ніздрі віддих життя, і чоловік став живою істотою. Господь Бог насадив сад у Едемі, на сході, й оселив там чоловіка, що його утворив.
І виростив Господь Бог із землі всяке дерево, принадне на погляд і добре для поживи, і дерево життя посеред саду та й дерево пізнання добра і зла.
Панувати — тут: господарювати, порядкувати, творити. 
Перекажи прочитану біблійну розповідь за планом: 
1) Скільки днів Бог творив світ? 
2) Які створіння з’явилися першими, які — останніми?
Зверни увагу на різницю у створенні рослин, тварин і людей. Чи брала земля участь у творенні? А вода?
Чим відрізняється людина від усіх інших створінь? Чи дозволено їй вбивати інших живих істот? Що даровано Богом людині як їжа? Як ми ще називаємо Едемський сад?
Поміркуй, для чого у своєму саду Бог посадив поряд з деревом життя дерево пізнання добра і зла. Як ти намалюєш ці дерева?
Спробуй переказати біблійний міф як казкову історію. Можеш розпочати її приблизно так: «Колись давно задумав Бог створити світ, у якому ми сьогодні живемо...».

Прислів’я
Дай землі, то і вона тобі дасть.
Земля дає все і забирає все.
Земля багата — народ багатий.
Земля — наша мати, всіх годує.
Земля найбагатша, вода найсильніша.
Добро не пропадає, а зло умирає. 
 
###009###
 
Живучи серед природи, люди уважно приглядалися до кож ної рослинки, пташини, а особливо — до тварин. Вони помічали, що кожне живе створіння чимось схоже на людину і може її багато чого навчити.
А ти задумуєшся над тим, чого тебе може навчити квітка, яка своїм ніжним ароматом заповнює сад на світанку? Чи пташка, яка щасливо щебече під твоїм вікном? Прочитай деякі перекази й легенди про близьких нам істот. Можливо, в них ти знайдеш відповіді на всі питання, які у тебе виникнуть.
ПРО ВЕЛЕТІВ І МАЙБУТНІХ Л Ю Д Е Й
Переказ
Колись жили такі великі люди, що, бувало, по лісі ходили, як по траві. А то вже як наші часи наставали, один велетень десь і надибав плугатаря з волами, плугом і погоничем. Забрав усіх на долоню й приносить їх до тата.
— Подивись, — каже, — тату, яких я надибав мишенят!
А тато глянув:
— Не мишенята то, сину, а такі люди, що після нас будуть!
Отак не стало в світі велетів...
А ще кажуть, що після нас будуть такі люди, що в одній печі їх дванадцять поміститься.
ЛЕЛЕКИ
Легенда
Лелека, бузьок чи чорногуз в українців вважається найближчим до людських жител і до лю дської долі. Колись чужинці називали українців лелеками або лелегами (можливо, за цю шанобливу любов до бузьків). Наші давні родичі вважали, що бузько приносить в сім’ю дітей. Коли сім'я чорногузів селилася на хаті чи на зрубі старого дерева поблизу двору, це вважалося добрим знаком. Лелеки оберігали лю дський двір своєю мудрою любов’ю. Люди спостерегли, що вони попереджають про наближення біди.
СОЛОВЕЙКО
Легенда
Соловей не завжди був мешканцем нашої української землі. Кажуть, що колись солов’ї жили у прекрасному саду одного індійського царя і приносили йому пісні з усього світу. Якось одна пташина прилетіла в Україну. Весь день пронудьгувала вона в саду, бо люди трудилися в полі. Але коли увечері вони повернулися до своїх домівок, то так заспівали, що серце соловейкове затьохкало від щастя!
Таких красивих пісень він не чув ніде у світі. Тому наступної весни ціла зграя солов'їв прилетіла в Україну, аби винести з неї море прекрасних мелодій, від яких розцвів сад заморського царя.
І з того часу солов’ї щороку прилітають на нашу землю, аби наслухатися пісень і самим посіяти радість в серцях людей, які, на жаль, все менше співають, хоча земля у них — найкраща, а серця — найдобріші.
Придумай свою легенду про ластівку, соловейка чи бузька.
Може, тобі сподобалася легенда про велета, і ти захочеш пофантазувати про те, якими були і колись будуть люди?
Легка, немов пір’їнка, ця історія:
Елегію в словах вона снує,
Геройський дух землі передає,
Едемський сад словами нам відтворює.
Ніхто не знає, як творились квіти,
Дерева, ріки і високі гори, —
Але вона казкове диво творить!

Чи прочитав ти назву даного вірша?
Перекажи своїми словами, що таке легенда.
 
###010###
 
ПЕРШІ ЛЮДИ НА ЗЕМЛІ
Якщо ти захочеш почитати міфи різних народів, то знайдеш у них дуже багато цікавого про те, якими були перші люди. Одних було створено з глини, інші (як розповідають американські міфи) були дерев'яними.
Пригадай українську казочку про Івасика-Телесика. Дід теж витесав Івасика з деревинки. А баба своїми піснями, колисанням, любов’ю вдихнула у дерев'яне тільце живу душу. Мабуть, так робили всі творці, про яких розповідають міфи різних народів.
Найважливішими у народженні людини були світлі думки богів, які вони вкладали у своїх дітей, їхня любов, бажання краси і мудрості. У розумі людини думки перетворюються у слова, а слова, промовлені з любов'ю, сіють довкола радість, творять гарний настрій. 
Як би не народжувалася у світі перша людина, та вона нарешті з'явилася. І люди стали володарями усіх царств природи на Землі. А думки повелителів неба засіялися не лише в людях — вони живуть у всіх земних створіннях: у тваринах, які розуміють нас без слів, у рослинах, які відчувають настрій наших думок, у воді та вітрі, які все запам'ятовую ть і переносять по світу.
А як ти уявляєш собі перших людей?
Намалюй їхні «портрети» за своєю уявою, а також склади словесний образ перших людей. Постарайся вкласти в ці «портрети» любов, добрі думки та побажання, як це робив Творець.
Які думки і побажання ти вкладеш у свої творіння?
 
###011###
 
Із книги індіанців кіче «Пополь-Вух»
Це було після того, як земля уже була створена. І запитали Велика Мати та Великий Батько: «Невже тільки мовчання і тільки тиша будуть під деревами, під ліанами? Добре, аби в майбутньому там був хтось, хто буде їх охороняти».
Так говорили вони, коли розмірковували і розмовляли одне з одним. І швидко були створені олені та птахи.
Негайно вказали їм на житла...
І коли це було завершено, Велика Мати і Великий Батько сказали створеним звірам та птахам: «Говоріть, кричіть, щебечіть, кличте, розмовляйте одне з одним, кожен відповідно до роду свого, своїм способом! Називайте наші імена, оспівуйте нас, ваших Батька і Матір, говоріть голосно, хваліть нас!»
Але вони не могли змусити їх говорити так, як тепер говорять люди; птахи лише свистіли, пищали, кудахкали, — вони не могли вимовляти слів, і кожне свистіло на свій лад. Тоді задумали Великий Батько і Велика Мати, що треба створити істот, які здатні будуть шанувати їх. А тварин, що не вміли говорити, вирішили принести в жертву: їхня плоть мала бути призначена на поживу.
Наближався час зорі, і треба було поспішати.
І було створено першу істоту із землі та глини. Але вона вийшла невдалою: розпливалася, була м'якою , без руху, не мала сили. Вона могла заговорити, але розуму у неї не було. Швидко намокла у воді та не могла стояти. Побачивши, що ця істота не може ні ходити, ні розмножуватися, Сотворителька і Творець зруйнували свою роботу й знову почали радитися. Вони хотіли, щоби людина могла годувати і підтримувати їх, закликати і пам'ятати.
Вони прикликали на допом огу всі небесні сили — і знову було зроблено спробу створити людину. Цього разу її було витесано із дерева.
Дерев’яні істоти були схожі на людей, говорили, як люди, і населили поверхню землі. Вони існували та розмножувались, але не мали ні душі, ні розуму, не пам'ятали про свого Творця і Сотворительку. Вони безцільно бродили по світу на своїх чотирьох ногах.
Вони уже не пам’ятали про Серце Небес, і тому за гинули...
Жертва — дарунок богам.
«Пополь-Вух» («Книга Народу») вважається такою ж священною книгою для індіанців племені майя, як для нас — «Біблія».
 
###012###
 
ЯЙЦЕ-РАЙЦЕ
Українська народна казка
Колись була птиця жайворонок царем, а царицею — миша, і мали вони своє поле. Посіяли на тім полі пшеницю. Як уродила їм та пшениця — давай вони зерном ділитися. От одне зернятко було зайвим. Миша каже:
— Нехай мені буде!
А жайворонок каже:
— Нехай мені!
Думають вони: що тут робити? Пішли б позиватися, та немає старш их за них. Миша й каже:
— Я перекушу зернятко.
Цар на це погодився. А миша взяла зернятко та й побігла в нору. Тут цар зібрав усіх птахів, миша — звірів, почали воювати.
Що звірі хочуть розірвати яку птицю — вона злетить на дерево, а звірі від птиць у нори ховаються. Так билися весь день, а увечері сіли відпочивати. Цариця й помітила, що на війні немає комашні, та звеліла її покликати. І наказала комашні вночі полізти на дерева і повідкушувати птиці пір'я біля крил.
Наступного дня птиця стала падати на землю, не маючи змоги злетіти, а звірі тут її і розривали. А орел побачив, що біда, і з дерева не злетів.
Коли тут іде стрілець. Побачив орла і став цілитись у нього, а той і просить стрільця:
— Не бий мене, чоловіче, я тобі у великій пригоді стану!
От стрілець удруге прицілився, а орел знову благає: 
— Візьми та вигодуй мене, то побачиш, в якій я тобі пригоді стану!
І втретє прицілився стрілець, а орел все його просить:
— Не бий мене, чоловіче, краще вигодуй!
Стрілець повірив, забрав орла і приніс додому. Той попросив годувати його м’ясом доти, поки крила виростуть. А в того чоловіка були дві корови і бугай. От він одну корову зарізав, і орел за рік її з’їв та й просить чоловіка:
— Пусти мене політати — я спробую , чи вже відросли крила.
Політав орел, опівдні повернувся і каже, що замала в нього сила — треба ще одну корову зарізати. За рік знову політав, увечері повернувся і просить чоловіка зарізати
ще й бугая, бо сили замало. Подумав чоловік, що коли втратив дві корови — то нехай уже й бугай пропадає. З’їв орел того бугая протягом року і знову полетів, та літав
високо — аж під хмарами.
 
###013###
 
Коли це прилетів і каже чоловікові:
— Спасибі тобі, чоловіче, а тепер сідай на мене.
Сів чоловік орлові на спину — той поніс його аж під хмари, а тоді пустив додолу. Аж біля землі підхопив чоловіка і питає:
— А що, як тобі здавалось?
— Так, наче я вже неживий був.
— Отак і мені було, як ти на мене націлився. Сідай ще.
Орел поніс його аж у хмару, а звідси знову пустив додолу і підхопив біля самої землі.
— Як тобі здавалося, коли ти летів додолу?
— Так, наче мої кістки вже розсипались.
— Отак і мені здавалося, коли ти у мене вдруге цілився.
І втретє поніс орел чоловіка — аж за хмари, а звідти знову скинув його додолу і підхопив біля самісінької землі.
— Як тобі здавалося, коли ти летів додолу?
— Так, наче я уже неживий був.
— Отак і мені було, коли ти втретє у мене цілився. Але тепер уже ніхто нікому не винний: ні ти мені, ні я тобі.
Сідай на мене та полетимо до моєї господи.
Ото летять і летять, прилітають до орлового дядька.
Орел і каже:
— Іди ж у хату, та як будуть тебе питатися, чи не бачив нашого небожа, то ти скажеш: як дасте яйце-райце, то й на вічі приведу.
Приходить чоловік у хату, вітається, його й запитують:
— Чи по волі прийшов, чи по неволі?
— Добрий козак усе по волі ходить.
Вони його й питають:
— Чи не чув ти там за наш ого небожа? Бо вже третє літо, як пішов на війну,— та ні чутки, ані звістки.
А він їм і каже:
— Як дасте яйце-райце, то і на вічі приведу.
— Краще б нам його ніколи не бачити, як віддати тобі яйце-райце.
Почув про це орел та й поніс чоловіка до свого брата, але і тут не здобув чоловік яйця-райця. Тоді полетіли до орлового батька.
Коли увійшов чоловік до хати, розпитав батько про свого сина. Коли ж чоловік сказав, що на вічі його приведе, як дадуть йому яйце-райце, батько-орел і питає:
— Нащо воно тобі? Краще дамо тобі багато грошей.
— Я не хочу грошей, дайте мені яйце-райце!
— Піди ж приводь!
Увійшли в хату, на радощах батьки орла дали чоловікові яйце-райце і сказали:
— Гляди ж, не розбивай його ніде по дорозі, а як прийдеш додому — зроби великі загороди, а тоді його розіб’єш.
 
###014###
 
Пішов чоловік додом у та по дорозі захотілось йому води напитись. Нахилився до кринички — яйце-райце викотилось і розбилось. А з того яйця став скот вернути. Чоловік хоче його назад загнати, та не може. Коли це де не взялася змія та й каже, що зажене скот у яйце-райце, якщо чоловік подарує їй те, що без нього вдома стало. Чоловік і згодився.
Прийшов додому — а там у нього син народився. Пожурились вони з жінкою, але що вдієш? Погородив чоловік великі загороди, розбив яйце, випустив скот і розбагатів.
От виріс син і пішов до змії. А вона й загадує парубкові, щоб він за одну ніч луг викорчував, ізорав, пшениці засіяв, ізжав її, у копи поскладав, змолотив та щоб напік
свіжих паляниць і змії на сніданок подав до столу.
Зажурився хлопець та пішов до ставка. А там близько був мурований стовп, у якому замурована зміїна дочка.
Почула вона, що парубок плаче, і питається: 
— Чого ти плачеш?
— Як же мені не плакати, коли змія загадала таке, чого я ніколи в світі не зроблю! І розказав їй усе, а зміїна дочка й каже, що коли візьме її за жінку, то все зробить так, як змія наказала. Хлопець погодився. Дівчина й каже:
— Лягай спати, а завтра вранці понесеш змії паляницю.
Пішла зміїна дочка до лугу, свиснула — луг тріщить, лущиться, пшениця сіється. До світанку спекла паляницю, а парубок приніс ту паляницю змії до столу.
— Гляди ж, щоб і друге діло зробив! Щоб ти оту гору розкопав і Дніпро туди пустив, а коло того Дніпра побудуй комори: щоб байдаки туди приставали і щоб до ранку уся пшениця була продана!
Знову зажурився хлопець і пішов до того стовпа, а зміїна дочка й це діло за нього зробила, лише сказала, аби він вранці видав купцям пшеницю із комор.
Вранці змія побачила, що все зроблено, і загадала парубкові, аби він уночі впіймав золотого зайця.
Почула зміїна дочка та й каже:
— Оце вже не жарти. Одначе ходім до тієї скелі. Стань над норою: ти будеш ловити зайця, а я гонитиму його з нори. Тільки гляди ж: що б не виходило з нори — лови
його! То буде золотий заєць.
Стала дівчина гонити з нори зайця, а хлопець бачить: вилазить з нори гадюка і сичить на нього. Він її і пустив.
— Та то ж був золотий заєць! Гляди ж, я ще раз гнатиму — і що б не виходило та що б тобі не казало, не випускай його!
Коли це вилазить з нори стара баба і питає: 
— Що ти тут, сину, шукаєш?
— Золотого зайця!
— Де би він тут узявся? Його тут нема!
Та й пішла. А зміїна дочка коли про це почула, то й каже:
— Оце ж і був золотий заєць! Тепер ми уже його не впіймаємо, хіба що я сама перекинуся золотим зайцем.
 
###015###
 
Принесеш зайця і покладеш на стільці — не віддавай мене змії в руки, бо вона здогадається і розірве нас обох!
Так і зробили. Приніс хлопець золотого зайця, поклав на стільці і каже:
— Нате вам зайця, а я піду вже від вас.
— Добре, йди.
А змія тільки з хати — заєць знову перекинувся дівчиною та за парубком. Почали вони удвох утікати. Коли ж змія побачила, що то не заєць, а її дочка, кинулась наздоганяти. Та не сама побігла, а послала свого чоловіка.
Чують вони — земля стугонить.
— Оце вже за нами біжать! Я перекинусь пшеницею, а ти дідом, та будеш стерегти мене. Як стане питатись тебе, чи не бачив парубка й дівки, то ти скажи, що вони тоді тут ішли, як ця пшениця сіялась.
Прибіг змій, питається, а хлопець йому й відповідає, що ішли тут парубок з дівчиною, коли ця пшениця сіялась.
— Цю пшеницю вже пора косити, а їх вчора не стало.
І вернувся змій додому. Зміїха його розпитує та й сердиться, що це ж вони і були. І сама побігла наздоганяти втікачів.
А дівчина з парубком далі утікають. Коли чують — аж земля реве і жаром пашить.
— Ей, тепер ми пропащі! Змія сама біжить. Ну, я тебе зроблю річкою, а сама стану рибою-окунем.
Прибігла змія до річки, перекинулась щукою і гониться за окунем, а окунь повертається до неї своїм гострим пером — то вона не може його вхопити. Взялась змія воду з річки пити: пила, пила — та й луснула.
Тут дівчина і каже до парубка:
— Тепер уже не біймось! Ходімо до твоєї господи. Ти заходь у хату, та гляди: усіх поцілуєш, тільки дядькової дитини не цілуй, бо як поцілуєш ту дитину — то забудеш
про мене!
Зайш ов парубок до хати, з усіма поздоровався та й думає собі: «Як же мені не поздороватися з дядьковою дитиною ? Що про мене подумають?»
Поцілував — і забув про дівчину. А за півроку надумав женитися. Нарадили йому одну гарну дівку, він із нею й заручився.
Перед весіллям увечері кличуть на шишки молодиць.
Покликали і ту дівчину, що його врятувала, хоч ніхто в селі не знав, що вона за одна. Стали бгати шишки. Та дівчина зліпила з тіста голуба й голубку та пустила додолу, — вони ожили і стали говорити одне до другого:
— А ти забувся, як я за тебе луг викорчувала і там пшеницю сіяла, а з тієї пшениці паляницю спекла, щоби ти до змії відніс?
— Забув, забув!
— А ти забув, як я за тебе гору розкопувала і туди Дніпро пустила, щоб байдаки заходили, а ти на ті байдаки пшеницю продав?
— Забув, забув!
— А ти забув, як ми ходили удвох золотого зайця ловити? Ти й за мене забув?
— Забув, забув!
Тоді парубок згадав ту дівчину — ту саму, що голубів ліпила, та й покинув дівку, з котрою заручився, а зі своєю судженою одружився.
І тепер живуть, хліб жують, коромислом воду носять.
Байдаки — козацькі човни.
Шишки бгати — випікати весільне печиво.
З чого почалася незгода у світі та війна між земними царствами й жителями неба?
Через що чоловік розбив яйце-райце? Чому його син змушений був служити в змії?
Поміркуй над тим, чому дівчина просила парубка не цілувати малу дитину.
Чому саме голуби нагадали парубкові про його суджену?
Прочитай строфу з народної пісні — може, в ній знайдеш підказку.

Сивий голуб, сивий голуб, сивая голубка,
милий отець, мила мати, ще миліша любка.
Бо я з татом та з мамою часом посварюся,
з милой стану говорити — не наговорюся.
Чи відомі тобі пісні або легенди про голубів?
Прослухай давню українську пісню «Голуб і голубка». Чи схожа її тема із сюжетом казки? 
 
###016###
 
В КАЗКОВІМ СВІТІ
В казковім світі на Скляній горі
живуть і хліб жують богатирі:
то змія-лиходія побивають,
то з-під землі царівен визволяють.
І кожен богатир славетний тим,
що є у нього вірний побратим:
це кінь, що попід хмарами літає,
світи небачені герою відкриває.
А ще Морозко побратиму служить,
що не боїться крижаної стужі,
та Крутивус, що хмари розганяє,
та Вернидуб, що корінь вириває,
Вернигора, що гори розсуває,
та ще маленька мишка-сіроманка,
що не дає проспати аж до ранку, —
та ще багато славних друзів має
той, хто у світі Правду здобуває.
Хто силою ніколи не хвалиться,
а дасть водиці спраглому напиться,
хто завжди у пригоді другу стане,
води цілющої й живлющої дістане.
Ви запитайте в Муромця Іллі:
— Чи сила не від рідної землі?
Хай скаже вам могутній Побиван:
— По добрій волі ходить наш Іван!
Богатирем захочеш стати, синку, —
навчися у героя Гарасимка,
у Богодавця або в Єруслана,
котрим велика сила й воля дана, —
як в білім світі, наче в казці, жити,
зі звірами й деревами дружити,
як мову їхню всюди розуміти
і все-усе на світі цім уміти!
Заходь у казку! Тут тебе чекають,
загадки і відгадки всі тримають
лише для тебе — бо, якщ о захочеш,
коня здобудеш , гору перескочиш
і на льоту впіймаєш ти Жар-птицю —
свого життя найбільшу таємницю!
Яких ще героїв народних казок ти знаєш? Пригадай назви казок, в яких зустрічаються Котигорошко, Іван-Побиван та інші герої. Які зі згаданих героїв є найважливішими в казці, а які лише допомагають головним героям? 
Зазирни у світ героїчних казок, де зустрінешся з багатьма героями цього вірша.
  
###017###
 
ІЛЛЯ МУРОМЕЦЬ
Українська народна казка
Жили колись у місті Муромі чоловік та жінка, і був у них син Ілля, що тридцять літ на печі пролежав, бо не міг на ноги встати.
Одного разу, як батько з матір’ю були на роботі, прийшли до хати троє дідів і гукають:
— Ану, парубче, відчини двері!
— Як же я вам відчиню, коли не можу на ноги встати?
— А ти встань і відчини!
Ось понатужився Ілля та як махнув ногами — пішов і відчинив двері. Діди увійшли та кажуть:
— Довго ти, Ілля, хворів, а тепер радітимеш, і батьки твої радітимуть, бо станеш сильним і здоровим богатирем.
І дали йому кухоль води напитися. Ковтнув він тієї води — і велику силу в собі відчув. Ковтнув ще раз.
— Таку, — каже, — силу в собі відчуваю, що коли б у сиру землю встромити кільце, то я взявся б за те кільце і всю землю перевернув би!
— Забагато сили! Не ти землю творив, аби її перевертати. Ковтни ще раз!
Ковтнув ще раз — і сили поменшало.
— А тепер, — кажуть діди, — ти силою своєю не хвалися і не кажи про неї нікому, бо сила твоя — від рідної землі. Скільки на землі лежатимеш — стільки сили в тобі прибуватиме. Злого нікому не роби, а тільки добро.
В той час напали на руську землю татари. І пішов Ілля захищати свій край. Вийшов він супроти татар, вирвав з коренем величезного дуба, та як став тим дубом ворогів трощити — розбив усе військо, тільки троє богатирів зосталося. От він їм і каже:
— Ідіть у свою землю і закажіть усім, щоби більш ніколи на руську землю не приходили.
Повернувся Ілля у своє місто, а там усі плачуть. Коли дізналися, що татари розбиті, стали радіти, веселитися, просити Іллю Муромця, аби він із ними залишився.
— Ні, я вас визволив, піду й інших визволяти.
І поїхав просто на Київ. А на Київ треба було їхати манівцями, тому що на прямій дорозі сидів Соловій-розбійник. Зробив собі гніздо на трьох дубах, на дев’яти гілках, з якого видно по всьому світу. І як тільки хто над'їде — він одразу засвистить по-солов’їному, аж листя з дерев осипається, зареве по-звіриному — дерева ламаються, а кожен, хто живий, мертвим на землю падає.
 
###018###
 
Побачив Соловій-розбійник Іллю Муромця, засвистів — листя осипалось, заревів — під Іллею кінь на коліна впав.
— Вставай, — каже Ілля до коня, — бо віддам тебе вовкам!
Схопився кінь на рівні ноги, поїхали далі. А Соловій-розбійник зіскочив з дуба — та до нього! Ілля вистрілив з лука — і повалив його на землю. Коли під’їхав ближче, бачить — ще живий. Взяв він ремені міцні, прив’язав Соловія-розбійника до сідла і їде прямо до нього у двір.
А в того розбійника була дочка-богатирка. Схопила вона залізну дошку у дев'яносто пудів і кинула в Іллю Муромця.
Та Ілля як ударив у ту дошку плечем — дошка відскочила і вбила богатирку. Вибігла тут і жінка Соловія-розбійника, стала його просити:
— Бери який хочеш викуп — хоч золотом, хоч сріблом, тільки залиш м ого чоловіка живим!
— Ні, не можу я його живим залишити. Він стільки лиха наробив. Мені золота-срібла не треба, я не багатіти їду — а людей захищати.
Та й поїхав на Київ. А в Києві тоді княжив Володимир.
Зайшов Ілля у княжі палати, сказав князю, хто він і звідки.
— Якою ж ти дорогою їхав? — питає князь.
— Прямоїжджою, — відповідає Ілля.
Усі богатирі з місць посхоплювались, а найзначніший серед них був Олексій Попович. От він і каже:
— Не може того бути, бо там Соловій-розбійник сидить, а повз нього ні звір не пробіжить, ні птиця не пролетить.
От виводить їх Ілля на княжий двір — аж там до сідла Соловій-розбійник прив’язаний. Тоді князь наказує:
— Ану, Соловію-розбійнику, засвисти по-солов’їному, зареви по-звіриному!
— Не ти мене взяв у полон, не тобі мені наказувати, — відповідає розбійник.
От Ілля прикрив своїм плащем князя і княгиню і наказав Соловію-розбійнику свиснути. Від того свисту усі полягли, лише князь із княгинею біля Іллі утрималися. А всі богатирі, що там були, повтікали.
Соловія-розбійника покарали на смерть за всі його злочини, а Ілля Муромець зостався жити у князя Володимира. Та незлюбили його інші богатирі за те, що він своєю силою вихвалявся. Недаремно наказували йому діди, аби робив мовчки добро і нікому не казав, звідки в нього сила. От наговорили ті богатирі князю, що Ілля нахваляється його з княжого престолу скинути. Князь звелів кинути Іллю у в’язницю і не давати їсти аж три роки.
А князева дочка потай йому їсти носила.
 
###019###
 
Коли ж за три роки татарський цар Калін прислав гінця з листом, в якому повідомив, що хоче забрати у князя його князівство, а якщо він сам його не віддасть, то Калін забере в нього силою. Злякався князь, а його дочка і каже:
— Ану приведіть сюди Іллю Муромця!
— Та за три роки він давно уже вмер!
— А може, і не вмер.
Прийшли княжі прислужники до в’язниці, а Ілля сидить собі, пісеньки виспівує. Став князь просити прощення в богатиря, але Ілля не простив йому. Прийшла княгиня просити — і їй відмовив. А коли прийшла князівна, Ілля і каже:
— Ти мене годувала, від смерті врятувала, заради тебе піду я руську землю захищати!
Як кинувся Ілля Муромець вороже військо бити, то зостався один цар Калін. А був він могутнім богатирем.
Стали вони удвох битися — три доби бились. Ось уже кинув Калін Іллю на землю, кинджал витягнув.
— Можу я тебе зараз вбити, — каже, — та ще зоставлю живим. Є у мене три дочки — бери котрусь заміж. Житимеш в мене: нащо тобі отой руський князь здався, що так із тебе познущався?
А Ілля в цю мить пригадав слова, котрі йому діди казали: «Сила твоя — від руської землі. Скільки на землі лежатимеш — стільки сили в тобі прибуватиме». От цар Калін його до землі притискає, а Ілля стає все сильнішим та сильнішим. Лежав-лежав, а тоді як захопив Каліна ногами та підкинув угору! Підлетів Калін аж під хмари та як гепнувся об землю.
Отак розбив Ілля М уромець усіх татар з їхнім царем, а сам повернувся до Києва. Узяв собі за дружину князівну і живе собі.
Муром — літописне містечко, справжня назва — Моровінськ у Чернігівській області. Поблизу — село Карачеве, звідки походить герой української землі, який справді жив і боронив нашу землю.
Зверни увагу на слова, сказані Іллі трьома дідами.Чи дослухався до них Ілля? Що дало йому силу перемогти в битві з Каліном?
Які слова з казки ти випишеш як основну думку?
Спробуй намалювати портрет Іллі Муромця олівцями і описати словами. Що тобі подобається в казковому герої?
До кого з героїв казки ти можеш вжити наступні прислів’я?

Прислів’я
Діла говорять голосніш е, ніж слова.
Хто меч підійме, той від меча й загине.
Молодець проти овець, а проти молодця — і сам вівця.
Друг-боягуз гірший від лютого ворога.
Зазирни в картинну галерею — і ти побачиш там картину художника В. Васнецова «Три богатирі», на якій зображено Іллю Муромця.
Скористайся тлумачним словником української мови та знайди незрозумілі слова і слова, які допоможуть створити словесний портрет героя.
 
###020###
 
ПРО БІДНОГО ПАРУБКА Й ЦАРІВНУ
Українська народна казка
Була собі в гаю хатка, а в тій хатці жила жінка з сином. Поля у них не було, а хліб купували. Не стало в них хліба, то жінка й посилає свого сина на ярмарок.
— На тобі, — каже, — сину, ці грош і та піди купи хліба.
Узяв син грош і й пішов. Іде та й іде, коли дивиться, — аж веде чоловік собачку.
— Здоров, дядьку!
— Здоров!
— Куди ти собачку ведеш?
— Поведу, — каже, — в гай та покину, а то вже старий став, ні до чого не придатний.
— Продай краще мені!
— Купи!
— Що ж ти хочеш за нього?
— А що ти даси?
От він віддав ті грош і, що мати йому дала на хліб, а собачку взяв і повів додому. Прийшов додому, мати й питає, чи купив хліба. А він і розказав, яка йому пригода трапилась.
Дала мати грош ей і послала сина знову по хліб. Пішов, коли дивиться — несе чоловік кота.
— Куди ти, дядьку, несеш кота?
— Несу в гай та покину, бо через нього не можна нічого у хаті втримати: що б не поклав — уже він його не промине!
— Ти б, — каже, — мені його продав!
— Купи!
— Що ж тобі дати за нього?
— Я не буду торгуватися: що даси — за те й продам.
От він ті грош і віддав, узяв кота та й пішов додому. Приходить, а мати знову питає:

— А де ж ти хліб дів?
— Та я й не купив!
— Чом же ти не купив?
— Ніс чоловік кота у гай і хотів його там покинути, то мені його жалко стало, я взяв та й купив.
— На ж тобі ще грошей, та гляди вже — нічого не купуй: у хаті вже й окрайця хліба нема.
Пішов він. Іде та йде, коли дивиться — б’є чоловік гадюку. Пожалів хлопець гадюку — та й купив.
— Спасибі тобі, чоловіче добрий, що ти визволив мене від смерті, — сказала гадюка. — На тобі оцей перстень: як тобі чого треба буде, то ти перекинь його з однієї руки на другу — до тебе зараз прибіжать слуги. Щоб ти їм не загадав, що б не придумав, — усе зроблять.

###021###
 
Узяв він той перстень і пішов додому. Підходить до хати, перекинув з однієї руки на другу — прибігло їх стільки, що страх!
— Щоб мені, — каже їм, — був хліб!
Тут сказав, а тут уже й нанесли хліба такого, що страх!
Прийшов він у хату та й каже до матері:
— Ну, тепер, мамо, уже не будемо ходити хліба купувати: дала мені гадюка такий перстень, що як перекинути його з однієї руки на другу, то зараз прибіжать слуги: що
б я їм не казав, що б не загадав, — усе зроблять.
От вони живуть, і ті собачка та кіт із ними. Та лиш йому чого схочеться — зараз перекине перстень, слуги прибіжать і зроблять, що треба.
От захотілося хлопцеві женитися. Він і каже своїй матінці:
— Підіть, матінко, та висватайте за мене царівну.
Пішла вона до царівни, розказала, чого прийшла, а царівна й каже:
— Як пошиє твій син такі черевички, щоб на мою ногу якраз прийшлись, то піду за нього заміж.
Пішла вона додом у та переказує синові, що царівна загадала. Увечері вийшов він надвір, перекинув з руки на руку перстень, — зараз і назбігалося слуг. От він і каже їм:
— Щоб мені до ранку були черевички, золотом шиті, а сріблом підбиті, і щоб ті черевички якраз прийшлись царівні на ногу.
На другий день устав він, — уже черевички готові стоять.
Взяла їх мати і понесла царівні. Поміряла вона, — якраз на її ногу. От царівна й каже:
— Скажи своєму синові, щоб він пошив мені за одну ніч сукню до вінця, і щоб та сукня була не довга й не коротка, не тісна й не широка, — щоб саме на мене прийшлась.
Мати й переказала синові бажання царівни. Полягали спати, а хлопець вийшов надвір, перекинув перстень з руки на руку, — зараз слуг найшло стільки, що страх!
Сказав він їм, яка до ранку сукня має бути, і ліг спати. На другий день устає й каже матері:
— Ну, йдіть, мамо, до царівни та й несіть сукню. Що вона ще скаже?
Підійшов він до столу, підняв хустку, — так у хаті й засяяло, неначе сонце зійшло.
Одягла царівна сукню, стала перед дзеркалом, подивилась — аж підскочила: зраділа, що така гарна зробилась.
- Ну , жінко добра, нехай він мені ще зробить міст від мого палацу аж до тієї церкви, де ми будемо вінчатися, і щоб той міст був зі срібла й золота. Як міст буде готовий, тоді підемо до вінця.
От увечері парубок знову вийшов надвір, перекинув з руки на руку перстень, — прибігли слуги. Він і каже:
— Щоб мені до ранку був міст зі срібла й золота від палацу царівниного до церкви, і щоб як туди я буду з царівною їхати, з обох боків цвіли яблуні, груші, вишні, черешні, а як назад буду їхати, — то щоб усе поспівало.
— Добре, до ранку все буде так, як ви хочете.
 
###022###
 
На другий день устає він, вийшов з хати, аж дивиться — стоїть міст, із обох боків садки ростуть. От він вернувся в хату та й каже:
— Ідіть, мамо, та скажіть царівні, що вже міст готовий, нехай іде до шлюбу.
За день збудував собі палац, а на другий день повінчалися з царівною та вертаються назад, а на мосту вже все поспіває: і яблука, і груші, і вишні, і черешні, і всяка-всяка садовина, яка тільки на світі є. Приїхали вони в той палац, відгуляли весілля та й живуть собі. І собачка та котик з ними. Прожили вони там якийсь час, от раз царівна й питає свого чоловіка:
— Скажи мені, серденько, як ти пошив мені черевички й сукню: ти ж із мене й мірки не брав? Як ти за одну ніч збудував такий міст і де ти набрав стільки золота й срібла?
Він і розказав про чарівний перстень. А царівна діждалася, поки він заснув, стихенька зняла з нього той перстень, перекинула з руки на руку, — слуг найшло, що
страшно й глянути. От вона їм і каже:
— Щоб зараз тут були і коні, і ридван, — я поїду до свого палацу, а щоб із цього палацу ви зробили стовп такий, аби тільки можна було моєму чоловікові стояти
й лежати, і зараз цей стовп щоб перенесли за море. Та глядіть мені, щоб ви його не збудили, — хай прокинеться у стовпі.
Другого дня вранці прокидається царівнин чоловік, аж нема ні жінки, ні палацу, ні персня — нічого нема; тільки стовп стоїть. Хотів вийти — дверей нема. Полапав він одну стіну, полапав другу — не можна вийти.
Живе він, бідний, там, — ніхто йому їсти не дає. Так би і пропав, якби не собачка та кіт, бо й вони в тому стовпі зосталися, і можна їм вилазити у віконце. От собачка
побіжить в поле, вхопить із торби в якого хлібороба шматок хліба та й принесе, а котик візьме в зуби, полізе до віконця і віддасть своєму господареві.
Назбирали трохи хліба, от собака й каже котові:
— А що, є в нашого хазяїна хліб, то ходім за море: може, як-небудь добудемо перстень.
Біжать та й біжать, прибігли до моря. Сів котик на спину собачці та й попливли. Д овго пливли і таки добилися до берега. Вийшли на берег, погрілись на сонці, собачка
й каже:
— Тепер ходімо до палацу, та хутесенько, щ об одна нога там, а друга тут. Як добудемо персня, то бігтимемо щосили назад, щоб ще й не наздогнали.
От побігли вони. Перебігли ліс великий. Коли бачать — стоїть палац, і кругом його мур високий. Собачка й каже котикові:
— Зоставайся ж ти отут під лісом, а я старший, то піду на довідки, чи не знайду якого способу добутись до палацу та викрасти персня.
От походив собачка, походив під муром — та з тим і вертає до котика.
— Що, — каже, — коли там мур кругом превисоченний, а до брами варту приставлено, та таку, що ані птиця не залетить, ані миша не пролізе.
— Тепер же ти зоставайся, — каже котик, — а я піду до царівни.
Та й побіг. Прибігає до палацу — стоїть варта під брамою, і мур кругом високий. Він тоді зайшов з другого боку — та на дерево, що коло муру, та й у двір. Прибіг під вікно до царівни та й бігає. Підійшла царівна під вікно, дивиться, — аж кіт ходить по двору. Вона взяла його й пустила до світлиці. Тиняється той котик по світлицях та все придивляється, де царівна перстень ховає...
 
###023###
 
Як доглядівся, діждався, що всі полягали спати, ухопив перстень та й побіг. Прибігає до моря та поспішає — скочив собачці на спину, собачка кинувсь у воду — попливли.
От перепливали вже вони море, скоро берег. Собачка й питає котика:
— А що, держиш персня?
Кіт мовчить, бо перстень у нього в роті. А собачка таки не покидає свого:
— Скажи, я тебе питаю, чи держиш персня. А то я тебе в море скину, коли не скажеш .
Мовчить кіт, а собачка так розсердився:
— Ну, не кажеш — оце ж кидаю!
Кіт злякався та:
— Держу-у!
А перстень бульк у море! Мовчить тоді кіт, знову нічого не каже. Перепливли через море, повиходили, — кіт і напав на собачку:
— Такий-сякий! Через тебе я персня впустив! Нащо ти мене допитував? Тепер лізь у море, шукай персня! Як хочеш, а лізь!
Поліз собачка. Бродив-бродив, бовтавсь-бовтавсь, — нема. Почали вони вельми сваритися з котиком. А далі й кажуть:
— Будемо ходити понад морем та питати, може, хто знайдеться такий, що нам його дістане.
От вони погрілись трохи на сонці та й пішли понад морем. Найдуть оце жабу й питають:
— А що, винесеш нам із моря перстень? Винось, а то назад у море не пустимо. 
Яку піймають, то вона їм каже:
— Я знаю, де ваш перстень. Пустіть мене, то я вам його принесу.
Вони пустять її, то вона собі й попливе, а про перстень і ні гадки.
От ідуть вони ввечері понад морем, аж дивляться — жабеня скаче. Вони піймали його та й питають: 
— Ти знаєш, де в морі лежить перстень?
— Не знаю ... квак, квак!
— Як ти не знаєш, то ми тебе назад до матері не пустимо.
Стара жаба побачила, вилізла з води, та така здорова, як відро, і каже:
— Не кривдіть моєї дитини: я вам із моря винесу перстень.
Пірнула жаба в море, знайшла перстень, віддала їм.
Вони перстень узяли, пустили жабеня і побігли до стовпа. Прийшли до свого хазяїна, аж він уже весь хліб поїв; уже два дні й крихти в роті не було, — такий сухий став,
як скіпка. Зараз котик подерсь до віконця, віддав йому той перстень. Він перекинув його з руки на руку, зараз і з’явились слуги. От він їм:
— Перенесіть цей стовп назад туди, де й був, і нехай знову стане з нього палац, а в ньому моя жінка й мати. Тільки сказав — так усе й зробилося. Жінку він прогнав, а сам живе з матір'ю, з котиком та з собачкою.
Якими словами ти висловив би найважливішу думку в казці?
Чи правильно вчинив хлопець, порятувавши звірят? А коли захотів одружитися з царівною?
Чому, на твою думку, царівна так погано повелася зі своїм чоловіком?

Прислів’я
Друзі пізнаються в біді.
Не роби нікому того, що тобі не мило.
Янгольський голосок, а чортова думка.
Нема товариша — шукай, а знайшов — бережи.
Вірний приятель — то найкращий скарб. 
 
###024###
 
РЕМЕСЛО ЦАРЕВИЧА
Українська народна казка
Був собі у царя син-одинак, та надумав він женитися. Став шукати соб і наречену, але жодна дівчина йому до серця не припадає. Якось прийшов він на ярмарок, а там дівчина віники продає. Та така гарна, що царський син відразу до неї посватався. Як цар не відмовляв сина, що негоже йому брати дівчину з такого бідного роду, все даремно.
А та дівчина і каже царському синові:
— Навчися якогось ремесла, то піду за тебе.
— Нащ о мені ремесло? Я — царський син.
— Як не навчишся ремесла, то я за тебе не піду.
Пішов хлопець шукати собі ремесла. На коваля два роки треба вчитися — забагато, до шевця — два роки. А до кравця пішов і за півроку навчився усього . Та й оженився. Сам цар здивувався, коли побачив, яка гарна його невістка.
За якийсь час цар помер, і знайшлися такі, що вигнали його сина з престолу. І зосталися вони ні з чим. Але той царевич умів шити. Та став він кравцем , почав заробляти на сім'ю — і зажили собі добре.
Яка основна думка казки?
До якого виду усної народної творчості ти віднесеш цю оповідку — до чарівних чи героїчних казок, легенд чи соціально-побутових казок?
Що для тебе є повчальним у цій історії?
Чи правильно вчинила дівчина, що навіть царевича змусила навчитися ремесла?
Поміркуй, яке ремесло чи сучасна професія були б тобі до душі, якби довелося їх обирати.

###025###
 
ЗОЛОТА ПШЕНИЦЯ
Українська народна казка
Жили собі чоловік і жінка, такі убогі — як церковні миші. А дітей мали стільки, що й забували, як котрого звати. Чоловік рубав дрова у лісі і тим заробляв собі на хліб. 
Якось вранці ішов той бідняк до лісу і почув крик з болота. Підійшов, а там карета із золотоволосою дівчиною.
Витягнув він карету, та дівчина подякувала й каже, що на заході сонця привезе йому додому мішок золота.
На радощах чоловік заледве півдня потрудився, а далі побіг додому, гукає жінку й дітей. Всі повибігали з хати, — жінка розсердилася, що чоловік іде додому з порожніми
руками. Він і розповідає, яка пригода йому трапилася.
Жінка не повірила, а чоловік переконує, що так і було, що скоро вони стануть багатими.
Стали думати, куди подінуть золото: чоловік хоче будинок великий побудувати, поле купити, худобу завести.
Всі слухали, аж роти повідкривали. Коли уже день на заході — а ніхто не їде. Почали вже й сваритися.
Аж раптом біля порога зупинилася карета. Золотоволоса дівчина гукає, аби йшли мішок забирати. Зняв з карети чоловік мішок, відкрив його — а там пшениця.
Розсердився той бідняк, взяв ту пшеницю і розсипав за хатою, де попало, а сам пішов до людей на роботу найматися. Наступного дня приходить він з роботи, а те місце, де він розсипав пшеницю, так золотом і сяє. Кожен колосок налитий золотими зернами. Знову почав гукати жінку й дітей, аби вийшли на диво подивитися, та вони вже його не слухають. Коли ж вийшли з хати та поглянули на нивку — кинулись діти гладити і цілувати золоті колосочки. Тоді вижали та обмолотили золоту пшеницю, а зерном знову поле засіяли.
Зрозум ів чоловік, що та пшениця і є золото, котре йому золотоволоска подарувала. І зажили вони в добрі та злагоді.
Якими словами ти висловив би головну думку казки?
Поміркуй, яке з цих прислів'їв більше підходить до прочитаного тексту.

Прислів’я
Не те золото, що блищить, а те, що серце гріє.
З золотом, як з вогнем: і тепло з ним, і небезпечно.
 
###026###
 
ПРО САМАРЯНИНА
Євангельська притча
Один чоловік запитав Ісуса: «А хто ж мій ближній?»
На це Ісус відповів йому притчею:
— Один чоловік ішов з Єрусалима до Єрихона і потрапив до рук розбійників, які зняли з нього одяг, поранили його й відійшли, залишивши ледве живого.
Випадково тією дорогою проходив один єврейський священик і, побачивши його, пройшов мимо. Так само і левит, що був на тому місці, підійшов, подивився і пройшов мимо.
Якийсь же самарянин, проїжджаючи, натрапив на нього і, побачивши його, змилосердився; та, підійшовши, перев'язав йому рани, поливши оливою і вином; і, посадивши його на свого осла, привіз його до заїжджого двору і потурбувався про нього.
А на другий день, відходячи, вийняв два денарії, дав господареві заїжджого двору і сказав йому: «Подбай про нього; і якщо витратиш на нього більше, я, коли повер­
татимусь, віддам тобі».
Отже, кого з тих трьох ти вважаєш ближнім того, хто потрапив до рук розбійників?
Чоловік відповів: «Того, який змилосердився над ним».
Тоді Ісус сказав йому:
— Отож іди і роби так само.
Самаряни — нащадки староєврейського населення Ізраїльського царства.
Дєнарій — римська срібна монета.
Левит — єврейський духовний служитель.
Яку головну думку висловив Ісус у притчі про самарянина?
Як ти розумієш зміст цієї притчі?
Переглянь мультфільм «Ісусові притчі».
  
###027###
 
ГОДИННИКОВІ КОЛЕСА
Літературна притча
Колесо годинникової маш ини спитало у Д ругого:
— Скажи мені, а чому ти гойдаєшся не так, як ми, а в інший бік?
— Мене, — відповіло Д руге, — так зробив мій майстер, і цим я не лише не заважаю вам, але ще й допомагаю, аби наш годинник мав єдиний шлях по сонячному колу.
Сила: У людей з різними природними нахилами і життєві шляхи різні. Одначе всім їм один кінець — чесність, мир і любов.
Григорій Сковорода
Сила — так Григорій Сковорода називав головну думку, яка була закладена в його притчах та байках.
Чи допоможе тобі ця притча краще зрозуміти поведінку своїх друзів, вибачати, коли вони мають іншу думку, по-іншому розуміють деякі речі? Що, по-твоєму, має об’єднувати навіть різних за характером людей?
Вивчи притчу напам’ять.

КОРІНЬ І СТЕБЛО
Народна притча
Якось батько з сином ішли лісом та розмовляли про добрі й погані звички, про те, як людина упродовж життя повинна плекати в собі все добре і корисне.
— Тату, але ж людина як легко набуває звичок, так само легко може їх позбутись, коли захоче, — сказав син.
Тоді батько показав йому на молодого пагінця, котрий щойно вибився з-п ід землі: «Вирви цей пагін!» Син легко вирвав його. Тоді батько показав йому на маленьке д е ­
ревце, що уже сформувало крону. І деревце син вирвав, хоча доклав чимало зусиль.
— А спробуй-но вирвати оте високе дерево, — показав батько на молоду сосну.
— Е ні, тату, ви ж знаєте, що я не зможу цього зробити, — засміявся син.
— От бачиш: так і звички людські — поки маленькі й не мають міцного коріння, з ними легко розпрощатись.
А коли укоріняться — людина стає безпорадною перед власною нерозважливістю . Так само і добро. Поки твої набутки ще подібні до зеленого стебельця, їх легко відкинути, зруйнувати, але коли вони зміцніють, збагатяться життєвим досвідом, — то стануть могутнім корінням для твого серця на все життя.
Як ти розумієш слово «звичка»?
Визнач головну думку твору. Які власні звички ти вважаєш шкідливими? Що треба зробити, аби їх позбутися?
Чому, на твою думку, звички, набуті змалку, так важко викорінити в дорослому віці?
Чи всі людські звички бувають лише поганими? Які свої звички ти можеш назвати добрими і корисними?

Оскільки притча — це історія, головну думку якої можна висловити одним реченням, спробуй зробити навпаки:
придумай історію на тему одного прислів'я. Наприклад, такого: «Щоб рибку з’їсти, треба в воду лізти». Або сам знайди прислів’я, яке підкаже цікавий сюжет для притчі.

Прислів’я
Не місце красить чоловіка, а чоловік місце.
Праця чоловіка годує, а лінь марнує.
Треба нахилиться, щоб з криниці води напиться.
Як ручки зроблять, так ніжки сходять.
Що вранці не зробиш, того ввечері не здогониш .
 
###028###
 
ТРЕБА НАХИЛИТИСЯ
Народна притча
Ішли двоє подорожніх та побачили на дорозі підкову. Один каже:
— Давай піднімемо цю підкову, продамо ковалеві і щось за ці грош і купимо!
— Буду я пусте підіймати! — відказав другий і копнув підкову ногою.
А той перший підняв підкову. Прийшли до коваля — він і продав її. Купив собі за грош і черешень, іде і непомітно кидає на дорогу по одній ягоді. А той другий подорожній відчув раптом великий голод. І став підбирати ті черешні з дороги та їсти.
Коли не стало черешень, той перший і питає в другого:
— Скільки разів ти нахилявся по ті черешні?
— Не знаю. Разів, може, зо триста.
— Бачиш, не хотів ти один раз за підковою нагнутися, то мусив триста разів поклонитися.
Які слова із прочитаних притч ти випишеш окремо як «силу» — головну думку?

Прислів’я
Сидить, надувається, три дні в чоботи взувається.
Із лежі не буде одежі, а зі спання не буде коня.
Хоч три дні не їсти, аби з печі не злізти.
  
###029###
 
БАЙКА ПРО БАЙКУ
— Але ж се все байки! — в один голос закричали діти, коли я скінчив оповідати їм оте все, що написано в тій книжці.
— Так, дітоньки, байки. А знаєте ви, що то байка?
— Знаємо, знаємо! То щось таке, що не є правда.
— Овва! А хто ж то сказав вам се?
— Ми самі так думаємо.
— Ну, то подумайте ліпше. Хіба ж се не правда, що вовк їсть барана, лис — курей, сови — пташок?
— Та се правда. Але ж ти оповідав нам, що лисичка копала поле і їла паляниці з медом, що вовк їхав на ослі в село, бажаючи бути війтом, що крук ніс у дзьобі головню і розложив огонь, і всякі такі нісенітниці. Се вже не може бути.
— А коли не може бути, то пощо ж ви слухали?
— Пощо слухали? Бо цікаво.
— Що ж тут цікавого? Як може неправда бути цікава?
— Власне неправда найцікавіша! Се так смішно подумати, що вовк хоче стати війтом, що
лис сидить у бочці з фарбою, що кіт говорить побожні вірші...
— А якби я почав оповідати вам, що вовк літає в повітрі, лис плаває в воді, кіт живе в норі під землею, то як думаєте, се була би правда чи неправда?
— Авжеж, неправда.
— А було би цікаво?
— Зовсім ні.
— Значить, не кожна неправда цікава?
— Та так, не кожна.
— Ну подумайте ж тепер, котра неправда цікава?
Діти задумалися. їх маленькі голівки працювали, оченята блищали, але думки не клеїлися докупи.
— Візьміть для легшого зрозуміння два рисунки. Ось на однім нарисуємо барана з шістьма ногами. Як гадаєте, правдивий се баран?
— Та ні.
— А смішний?
— Також ні.
— Так. Се баран-каліка, а вид каліцтва збуджує в нас жаль, а не сміх. А тепер гляньте на отсей рисунок: осел грає на ф ортеп'яні. Правда се?
— Та ні.
— А смішно?
— Навіть дуже смішно.
— Що ж тут таке смішне?
— Те, що осел узявся не до свойого діла, робить щось таке, що можуть робити тільки люди.
— Чи всі люди?
— Навіть не всі люди. Ті, що вміють грати, можуть братися до сього, а ті, що не вміють...
— Таких, здається, якось називають?
— Еге, їх так і називають — ослами.
— От і бачите! І ми дійшли до кореня! Значить, є осли й між людьми?
— Авжеж, є.
  
###030###
 
— Значить, коли я нарисую осла при фортеп'яні, то се не буде конче така цілковита неправда! Ну, а як думаєте, є межи людьми й інші звірячі натури: хижі вовки, хитрі лиси, добродушні слони, зрадливі круки, напасливі сови?
— Кажуть, що є й такі.
— От і бачите! Значить, говорячи про звірів, я не говорив цілковиту неправду. Певно, що дійсний кіт не говорив побожних віршів, але чи один же то облесний чоловік говорить такі слова, дибаючи на людську згубу! Дійсний осел не засяде грати на фортеп'яні, але кілько ж то двоногих ослів брязкає на фортеп’янах й інших інструментах і загалом роблять такі роботи, котрих не вміють, до котрих би не повинні братися! Значить, дітоньки любі, не тим цікава байка, що говорить неправду, а тим, що під луш пиною тої неправди криє звичайно велику правду.
Говорячи ніби про звірів, вона одною бровою підморгує на людей, немов дає їм знати:
— Та чого ви, братчики, смієтеся? Адже се не про бідних баранів, вовків та ослів мова, а про вас самих з вашою глупотою, з вашим лінивством, з вашою захланністю,
з усіми вашими звірячими примхами та забагами. Адже ж я навмисне даю їм ваші рухи, ваші думки, ваші слова, щоб ви якнайкращ е зрозуміли — не їх, а себе самих!
- Ну , се, мабуть, не зовсім так, як ти кажеш, — мовив до мене один старшенький хлопчик. — Якби так було, то треба би оповідати байки самим старшим людям, нехай би з них пізнавали свої хиби. А у дітей таких хиб звичайно ще нема, то пощо їм того? А тим часом старшим людям байок не оповідають, і вони їх навіть не люблять слухати, тільки власне діти. Для дітей мусить у них бути цікаве щось інше.
Правда, як розумно говорив той хлопчик? Він думав і привик уже в’язати одну думку з другою.
— А як думаєте, любі мої, — мовив я на те, — чи маленьким дітям можна давати їсти твердий хліб, волову печеню, капусту?
— Ні. Вони би від того занедужали. їм дають кашку на молоці.
— От і бачите! Гола, повна правда життя — то тяжка страва. Старші можуть заживати її, вона для них смачна і здорова. Але дітям не можна давати її так, як старшим, треба приготовлю вати її в ріденькім стані: в образках, у байках. І вони так приймають її. А при тім ще одно.
Вони люблять звірів, чують себе близькими до них, розмовляють з ними і розуміють їх: от тим-то й оповідання про звірів їм такі цікаві, особливо, коли ті звірі в байці ще починають говорити, думати і поводитися, як люди.
Колись, як іще всі люди були прості, невчені, з дитячим розум ом, усі вони любувалися байками так, як тепер любуються діти.
— А я найліпше люблю байки через те, що мої мама оповідають їх так гарно, так рівно-рівно, такою добірною мовою, — мовила дівчинка-школярка.
— Так, дітоньки! Се велика правда. Оті простенькі сільські байки, як дрібні, тонкі корінчики, вкорінюють у нашій душі любов до рідного слова, його краси, простоти і чарівної милозвучності. Тисячі річей у житті забудете, а тих хвиль, коли вам люба мама чи бабуся оповідала байки, не забудете до смерті.
— А кажуть, є такі пани, що хотіли би відібрати нам нашу мову, заборонити нам думати і говорити по-свойому. Чи то може бути правда?
— Правда, дітоньки. Є такі люди, що їх коле в очі те, що ми є на світі, раді би, щоб нас не було, і добирають усяких способів, аби скасувати нас. Але вони все пригадують мені ту синицю, що збиралася спалити море...
Іван Франко
Чи погоджуєшся ти з думками видатного українського письменника Івана Франка, який записав багато цікавих народних байок? Чи всі байки тобі цікаві?
Переглянь мультфільм за сюжетом байки Івана Франка.
  
###031###
 
Першим байкарем, ім’я якого відоме світу, був Езоп. Він жив у Стародавній Греції. Ще за життя набув слави мудреця. Езоп розповідав людям короткі байки, які навчали їх розрізняти добро і зло, замислюватися над своїми вчинками і словами. За зразком Езопових байок письменники різних народів складали свої твори.
Прочитай одну з байок Езопа.
ЛИСИЦЯ І ВОРОНА
Байка
Якось ворона, пролітаючи над господою, побачила на гаку під дахом шматок м’яса.
— О, сьогодні добре пообідаю! — зраділа вона.
Вхопила м’ясо та й злетіла на високе дерево.
А внизу саме пробігала лисиця й побачила ворону.
«Еге, тут можна поживитися».
Підбігла лисиця до дерева, задерла голову й мовила улесливо:
— Добридень, орле! Як ся маєш?
Ворона не відповідала, бо тримала в дзьобі м’ясо.
Лисиця нітрохи не образилася, а співала далі:
— Вибачай, що назвала тебе орлом, — ти ж ворона.
Але ти куди гарніш а за орла! Яке пір’я — чорне, блискуче, розкіш не! Жоден птах не має таких чорних крил і таких прегарних очей!
Лисиця підступилася ближче до дерева, заклала за спину лапи, покрутила пухнастим хвостом, глянула на м’ясо й облизалася.
— Як я могла назвати тебе орлом? Ніколи собі цього не подарую! їй-право, не збагну, чому над птахами повинен царювати орел, а не ти? Хіба зрівнятися йому з тобою красою та розумом? Тільки й того, що орлом величають; скарай мене сила божа — далеко йому до тебе!
Ворона запишалася, аж пір’я розпустила від такої мови. 
«Красно говорить лисиця, недарма кажуть, що вона велика розумниця. Треба з нею потоваришувати, вкупі веселіше буде...».
А лисиця тим часом задерла голову ще вище й за співала вже іншої:
— Нехай того грім поб’є, хто скаже, що ворона вміє говорити. Вона й дзьоба не розтулить, бо не має голосу.
Он чому тебе не обрали царем — ти, либонь, німа. Навіщо птахам німий цар?
Цього вже ворона не могла стерпіти.
— Кар-р-р! — каркнула вона.— То це я німа? Зараз же проси пробачення! Кар-р-р!!! Та хіба є де птахи з голосом, гучнішим за мій?
Лисиці тільки того й треба було. Схопила вона м’ясо, що випало з воронячого дзьоба, та й засміялася глузливо:
— Вороно, вороно, ти й справді дуже гарна! І станом, і барвою, й голосом; одного лиш тобі бракує — розуму. Коли б мала розум, не слухала б моїх теревенів і не впустила б м’яса з дзьоба.
І лисиця зникла поміж деревами.
Езоп
Чому лисиця спершу хвалила ворону, а потім почала її ображати?
Якими словами можна висловити головну думку байки?
Спробуй розповісти її дуже стисло, в кількох реченнях. Чи зміниться від цього «сила» ОПОВІДКИ ?
  
###032###
 
ХВАЛЬКУВАТА МУХА
Народна байка

Раз тягнули чотири волики тяжкий плуг увечері з поля додому. Тягнуть вони, тягнуть; аж надлітає уперта муха, сідає собі поважно на ріг одного вола і їде з ним помаленьку. Надлітає тим часом друга муха і питає у тієї, що сидить на розі вола:
— А ти звідки їдеш, сестро?
— З поля,— відповідає вона,— цілий день орала з волами, аби люди мали хліба досить!
Чим схожа муха на ворону? Якими словами ти змалюєш кожну з них?
Уяви собі, як волики орали в полі, як муха набридала їм, і розкажи байку повніше, по-своєму.

МУХА І БДЖОЛА
Байка
Весною Муха-ледащиця майнула у садок
на ряст, на квітки подивиться,
почуть Зозулин голосок.
От примостилась на красолі та й думає про те,
що як то гарно жить на волі, коли усе цвіте.
Сидить, спесиво поглядає, що робиться в садку;
вітрець тихесенько гойдає, мов панночку яку...
Побачила Бджолу близенько:
— Добридень! — каже їй. —
Одциш хоч трохи, моя ненько. Сідай отут мерщій.
— Та ніколи мені сидіти, — одвітує Бджола, —
вже час до пасіки летіти: далеко від села.
— Яка погана, — Муха каже, — на світі доленька твоя:
раненько встане, пізно ляже...
Мені б отак — змарніла б я...
Леонід Гпібов
Прочитай уривок з байки Леоніда Глібова і розкажи, що
мала б відповісти Бджола Мусі. Чи справді життя Бджоли
є нещасним, а Муха — найщасливіша із комах?
Чим Муха і Бджола схожі на деяких людей?
Яким реченням ти висловиш «силу» своєї оповідки?

ПРО ХВАЛЬКУВАТОГО ГОРОБЦЯ
Байка
Сів Горобець навпроти Горобчихи,
надув сіреньке пір'ячко від пихи
і голосно цвірінькає: «Цвірінь!
М огутній царю, свій палац покинь,
бо маю силу у собі велику —
ногою можу вбити чоловіка,
а цей палац зруйную я умить!»
Почув те цар, до радників біжить,
скликає військо — що робити має?
А радник мудрий в Горобця питає:
— Чи ти сказився, розуму не маєш,
царя дурними брехнями лякаєш?
— А чим я можу похвалитись жінці?
Сміялись довго із царя чужинці,
що неймовірному повірив і злякався,
серед людей він сорому набрався.
Марія Чумарна
Прочитай уважно байку і поміркуй, якими словами ти змалював би царя, який повірив горобцеві.
А що ти скажеш про поведінку горобця? Чи трапляються іноді люди, схожі на хвалькуватого горобчика?
  
###033###
 
ГУСЕНЯТКО

Гусенятко розплющило одне очко, потім друге, пискнуло і — народилося. Мама подивилась на нього, вкрила його крилом і заплакала: вночі гуси мали відлітати. Її чоловік з табуном і старш ими дітьми зранку подався політати над полем і плавнями перед відльотом. Гуска лишалася на пізнім своїм осіннім яйці. Вона ще мала надію, що з цього яєчка нікого не буде, — аж на і є, знайшлося: згорблене, вогке, сумне, з прилиплою шкаралупкою на дзьобику, гусенятко обсихало під маминим крилом і не знало, що двоє його братів і четверо сестричок народилися ще у травні, весною, коли й треба, а воно — восени, сьогодні, коли іній цвіте на зеленім лататті і давно вже не чути голосу їхніх найближчих сусідів-деркачів.
Гуска думала: що робити? Летіти з дітьми через три моря і так нелегко. А це, сьоме, сьогоднішнє, куди? Під крило його не візьмеш і на спину не покладеш — упаде. А тут на дзьобі уже зима, заплава замерзне — що тоді?
Зимувати з малим? А вітер, а сніг, а мороз та лід, а лисиці, тхори, куниці, кібчики, приблудні коти, собаки, а мисливці, а їсти що? Пропали...
І старій гусці вперше не захотілося жити. Вона вважала себе довголітньою , бо прожила вже три літа і три зими.
Тієї перш ої осені, коли вона молодою злетіла у перший свій вирій через три моря у тепле, з очеретів піднялася така стрілянина, що тепер зі свого покоління лишилася
вона одна...
Спитати б кого старшого, що їй робити з оцим малим, так серед гусячого табуна не було ж одного діда-гусака або баби.
Гуси до дідівства не доживали. Та й чоловік її — молодий, на вирій молодший від неї...
Гуска підняла крило і глянула на свого мізинчика: гусенятко кисло кліпнуло на маму і заснуло.
— Горе мені з тобою та й годі...
Знизу, з заплави, покотило волохатими хвилями, білими комірцями обпінився при воді очерет, нагнувся сухо над гускою , довгим листям своїм прикрив її всю на гнізді, і доки він лежав під вітром, гуска скубнула з очерету його бляшаного листя, хотіла було скубнути ще раз, але очерет підвівся. Гуска зачаїлась, коли вітер удруге нагне очерет і вона скубне із нього іще хоч листочок, та вітер раптово повернув і поклав очерет на порожні гнізда.
Між очеретом за лугами при озимині з прощального низького сонця вилетів з дітьми гусак — летів-летів і прилетів. Діти стали чиститись. їхні набиті вола ходили під
молодими жовтими дзьобами, наче діти цю ніч нікуди не збирались.
Гусенятко визирнуло з-під маминої ноги і побачило тата.
А тато побачив його. Він поправив крило і сказав мамі:
— Лети повечеряй. Але дивися, не попади під літак над озиминою.
— Добре, — сказала мама. — Лечу.
— Лети по сірому. По синьому не лети. І не кричи. Над очеретом бери праворуч вище: за очеретом в засідці вже троє.
Гуска полетіла. По ній кілька разів тарахнули, чи по ній, чи по табуну. Табун сів на гнізд ів’я. Гусак подивився: старих гусей не було — старі літають знизу. От їм і попало. «А де ж моя?»
Гусак випростав крило, випростав друге, обдивився свої крила ще раз і склав.
Крила були в порядку. Старші діти збились докупи, поховали дзьоби до крил, грілися і поговорювали між собою.
— Як-небудь перелетимо і це море, і це, і друге, і третє, якщо не з іб’ють, — сказав їм гусак і глянув на пізню свою осінню дитину.
З горіхового неба стало накрапати. В гусенятка на дзьобику зависла крапелина, і в тій крапелині гусенятко роздивлялося свого тата: у тата були сторожкі очі, висока очеретяна шия. Татова шия ходила над гусенятком, поверталася над ним на кожен найнечутніший порух. Мав тато і високі м’які сірі груди: гусенятко пірнуло під них, і так йому стало тепло, що воно відразу ж заснуло знову.
З поля від озимини тарахнуло, тричі тарахнуло і від очерету, діти висмикнули голови з крил і подивилися на тата:
— Летіти чи сидіти?
— Сидіть, — сказав їм гусак, хоч серце в сам ого забилося так, що гусенятко проснулося, вилізло з-під татових грудей, подивилося в його жовті очі і спитало:
— Чого так стукаєш своїми грудьми?
«Пропала», — подумав гусак, і цієї ж миті повітря зашуміло і, збиваючи волоття очерету, опустилася важко задихана гуска.
— Ой, — сказала вона.
— Ціла?
— Наче... Ой... Що робити?
— Бери дітей, і летіть. Я з малим лишимось тут і якось плавом будемо добиратись, доки воно підросте та стане на крила.
— Не полечу, — і її жовті, як і в тата, очі по краях взялися чорними обідками. — Буду з тобою і малим. А діти полетять з табуном.
— З яким табуном, куди? Глянь — одна молодь. Ти найстарша. От і лети. Поведеш. З малим ти не виживеш тут. Чула?
— Чула, — сказала гуска. — То що, вже збиратись?
— Збирайтесь. Надходить ніч і мряка. Підіймайтесь у мряці. Крізь мряку вас ніхто не побачить і не дістане.
— А якщо літаки?
— Тутешні літаки у мряці не літають. До ранку доберетесь до заповідника. Там сідайте сміливо і нікого не бійтесь. Підгодуйтесь. А далі від заповідника — морем. Над
морем летіть низько. Над морем вас ніхто не зачепить.
А там далі дивіться самі: вибирайте ночі лише дощові і темні.
— А як ти малого не доведеш і сам?
— Не бійся. Ти, головне, бережи табун і дітей. Будь хитра і обережна. А я постараюсь на весну прилетіти до вас з малим. Мале, дивися, в нас яке — тільки народилося, а вже говорить. Гусачок!
Гуска підійш ла до гусенятка і, сколупнувш и з його дзьобика ш каралупку від яйця, сказала:
— Краще б ти не родилося і не говорило...
Серед ночі гуси знялися і полетіли. Гуска повела їх крізь мряку у небо і не втрималась, крикнула щось своєму гусакові на прощання. І як тільки крикнула, — відразу ж від озим ини і очерету по ній і по табуну затарахкало мокро і сліпо, як-небудь і неприцільно.
Гусак витягнув шию. Було тихо. Шепотів очерет. Потім почувся крик. Гусак дослухався. Ні, той крик був не гусячий, а людський. «Видно, попали по своєму, — подумав гусак, — вночі ж то не видно, де небо, а де земля». Гусак нагнув шию і послухав, чи дихає гусенятко.
З відльотом табуна гусак відчув, як ніч раптом поважчала і стала тиснути своєю мокрою темінню на гніздо. Темінь залазила йому в спину і крила, наче хотіла сховатися
в ньому і хотіла обсохнути в його пір’ї. Колись веселий, дорогий гусям очерет мовчав тепер над гусаком відчужено і вороже, і темно говорила до когось вода. Перед гніздом
з рибиною в зубах випірнула ондатра, ненажерливо подивилася на гусака, бо ондатра знала — гусак лишився з малим сам. Гусак засичав на ондатру: мовляв, мало тобі риби в заплаві, а ти ще й мого гусенятка хочеш? Лише підпливи — вб’ю!
Ондатра почула це і пірнула додому. Та ненадовго. За хвилину ондатр з'явилось двоє і, малюючи вусами воду, вони стали наближатись до гусака. Гусак засичав з усіх сил, гусенятко забилося йому під живіт, під лапи, заплакало-запищало, а дощ прибував з ночі, гніздо підпливало, ставало легшим, ось-ось гніздо попливе за водою.
З’явилась видра, ондатри — тікати, видра — за ними, повпірнали і ті, і та, і не стало їх більше чути.
Гусак обгорнув крилами гніздо з гусенятком і, відштовхуючись лапами об ворожу заплавну воду, вивів гніздо на струмінь ріки. На струмені вода була не така, як при
очереті. При очереті вода комизиста, вредна, то якийсь корінь чи яма — і вода там вирує, сердиться, вічно щось їй не так; на струмені вона гінка і вільна, вона, ця струмінна вода, не питає, хто по ній пливе і до кого, летить вона вільно під осінньою ніччю, аж дно під цією водою дзвенить. І що їй до того, що гусак править по ній крилами своє гніздо з гусенятком посередині?
На струмені гусакові відлягло від серця, і він вів гніздо, не підштовхуючи його лапами: гніздо несло перед очима в бистру темінь, і гусенятко не могло надивитись на свого зграбного тата.
Микола Вінграновський
Якщо в тексті є багато незрозумілих слів, то зазирни в тлумачний словник.
Чи помітив ти якусь особливість у цьому оповіданні? Чим воно схоже на байку? Спробуй придумати свою байку про дбайливого гусака.
Чому птахи відлітають на зимівлю в чужі краї? Чи відомо тобі, яку відстань доводиться долати диким гусям та іншим перелітним пташкам, щоб дістатися до місця зимівлі? 
Якщо ти хочеш дізнатися, яким нелегким є шлях на чужину для наших маленьких пернатих друзів, то переглянь фільм про життя птахів у далеких мандрах.
 
###034###
 
ҐАВЕНЯ І СОЛОВЕЙ

Вивела Ґава одне-єдине пташеня — Ґавеня. Вона любила своє дитя, частувала його смачними черв’ячками. Та ось полетіла Ґава по їжу й пропала. Уже й сонечко піднялося вище за дерево, на якому вони жили, а матері все нема. Заплакало Ґавеня. Плаче, сльози струмками ллються додолу. Чимало пташок притихло, жаль їм бідолаш ного малого.
Почув Соловей плач Ґавеняти. Затремтіло з жалощів солов’їне серце. Залишив своє гніздо Соловей, прилетів до ґавиного, сів поруч із пташеням і заспівав свою чудову
пісню. Аж вітер притих, заслухався. А Ґавеня, мов і не чує сол ов'їного співу, плачем заливається.
Та ось почуло Ґавеня — десь удалині пролунав материн голос: кра, кра... Умить перестало воно плакати й каже:
— Чуєш, це моя мама співає! Замовкни, будь ласка, не пищи!
— Кра, кра-кра... — залунало поблизу, і Соловей замовк. Він перелетів на сусіднє дерево й задумався...
Того вечора ліс не чув сол ов'їного співу.
Василь Сухомлинський
Як ти назвеш цю оповідку Василя Сухомлинського: оповіданням, байкою чи притчею?
Яку головну думку висловлено в цьому творі? Чому Ґавеняті миліша пісня його мами, ніж прекрасні звуки соловейкового співу?
Напиши або придумай усно оповідку-роздум на тему «Про що задумався соловей?»
Послухай, як звучать пісні різних птахів.

Білий човен по ріці пливе, а як розженеться — то в небо здійметься.
Хоч маленька пташина, та весну під крилом носить.

Навчися лісової мови
із книги лисів та сарнят!
Виходить місяць до діброви
писать елегії на пнях.
Струмки полощуть срібло тиші,
в росі купається трава.
Хай найпростіш і з всіх слова
у книзі лісу ніч напише!
 
###035###
 
ПЕРШІ ПИСЕМНІ ЗНАКИ 

Всі ми знаємо, як важливо не лиш е говорити, розповідати, розпитувати, — а й читати та писати. Але такі давні усні оповідки як міфи, казки, легенди, байки, перекази, притчі виникли задовго до того, як з’явилося письмо. Не знаючи письма, людина уже вміла читати знаки природи. 
Цими знаками були сліди звірів та пташок, зламані гілки, мох на корі дерев, навіть колір хмар та води у річках.
Коли перші мисливці ішли на полювання, їм треба було знати, де живуть звірі, які в них повадки. І якщо хтось натрапляв на лігво дикого кабана чи ведмедя, то подавав знак своїм товариш ам: малював на дереві чи на камені якусь мітку. Ці перші малюнкові знаки тепер називають піктограмами, або малюнковим письмом.
До речі, це малюнкове письмо виявилося найбільш живучим. Йому вже багато тисяч літ. Малюнкові повідомлення ти бачиш щодня: на вулиці — як дорож ні знаки, у вітринах магазинів — як рекламні повідомлення. Та навіть у твоїх підручниках є умовні позначення, які сміливо можемо назвати піктограмами!

Прочитай уривок з оповідання англійського письменника
Ред’ярда Кіплінґа — і ти краще зрозумієш, як виникло малюнкове письмо.

ЯК НАПИСАЛИ НАЙПЕРШОГО ЛИСТА
...А тепер слухайте уважно!
Одного разу Теґумай Бопсулай вирушив через боброве болото до ріки Ваґай, щоб наколоти списом кілька рибин на вечерю. За списа він мав дрючок із акулячим зубом
на кінці. Та не встиг мисливець вполювати бодай одну рибину, як випадково розламав списа навпіл, влучивши в камінь на річковому дні. Додому було далеченько (вони навіть узяли з собою полуденок у невеличкій торбинці), а Теґумай забув прихопити запасного списа.
— Тут аж кишить рибою! — бідкався Теґумай. — А я півдня втрачу, щоби полагодити спис!
— Але ж удома ще є твій великий чорний спис! — під ­ казала Тафі. — Давай-но я збігаю до печери і попрошу його в матусі!
— Тут задалеко для твоїх ноженят, — лагідно промовив Теґумай. — До того ж, ти можеш дорогою впасти в боброве болото і втопитися. Ні, ми мусимо мужньо зносити негаразди.
Він сів на землю, витягнув свою торбинку з оленячими сухожилками, смужками шкіри та грудочками бджолиного воску й заходився лагодити списа.
Тафі вмостилася біля нього, підперш и голову руками і бовтаючи ніжками у річковій воді. Вона глибоко задумалась.
— Знаєш , татку, — сказала вона, — це так-претак-престрашенно-сенно прикро, що ми не вміємо писати. Якби ми вміли, то могли би надіслати матусі листа і попросити її принести нам списа...
— Тафі! — відповів Теґумай. — Скільки разів можна тобі казати: говори нормально, не вигадуй слова. Немає такого слова: так-претак-престрашенно-сенно. Та це й справді було б зручно — написати додому.
 
###036###
 
Саме тоді берегом ріки проходив чужинець. Він належав до далекого племені тевара, і тому не розумів Теґумаєвої мови. Але він зупинився і посміхнувся до Тафі, адже й сам мав маленьку донечку вдома. Теґумай тим часом розплутував клубок оленячих сухожилків і нічого не помічав.
— Ходи сюди! — покликала чужинця Тафі. — Ти знаєш, де живе моя матуся?
І чужинець відповів: «Гм...», адже, як вам відомо, був теварцем.
— Дурненький! — сказала Тафі і смикнула ніжкою, бо побачила у воді зграйку величеньких коропів, яких її татко не міг уполювати без списа.
— Не набридай дорослим! — гукнув їй Теґумай, навіть не озираючись.
— Нічого я не набридаю! — відказала Тафі. — Я лише хочу, щ об він зробив те, що я хочу, а він не розуміє.
— Тоді не набридай мені, — пробурмотів Теґумай, що саме намагався якнайтугіше затягнути оленячі сухожилки зубами.
Чужинець — що був щирим теварцем — сів поруч із Тафі, і дівчинка спробувала на мигах пояснити йому, чим саме зайнятий її татко. Чужинець вирішив, що має справу
з дивовижним дитям.
«Воно ж бо смикає ніжкою і кривляється до мене! Мабуть, це дочка того видатного вождя, а сам він — такий величний, що навіть не звертає на мене уваги».
Тож він посміхнувся ще чемніше, ніж доти.
— Що ж, — промовила Тафі. — Я хочу, щоб ти вирушив до моєї матусі, бо ж у тебе ноги довш і, й ти не впадеш у боброве болото. Попроси у матусі таткового запасного списа. Того, з чорним держаком, що висить над комином. Тоді чужинець (що був теварцем) подумав:
«Це дуже, дуже дивовижне дитя. Воно махає руками і кричить на мене, але я ані слова не розумію. А коли я не зроблю того, що вона хоче, то дуже розгніваю чванливого вождя, Чоловіка-що-повертається-спиною-до-гостей».
Він підвівся, зідрав з берези великий плаский шматок кори і подав його Тафі. Він зробив це, мої любі, щоб показати, що його серце таке ж біле, як і березова кора, а у його думках немає зла. Але Тафі зрозуміла його інакше.
— О! — радо вигукнула вона, — я збагнула! Тобі потрібна матусина адреса? Звісно, я не вмію писати, та вмію малювати або шкрябати. Будь ласка, дай мені акулячий
зуб зі свого намиста.
Чужинець (а він був теварцем) промовчав, але Тафі підняла рученята і зняла з його шиї намисто з гарненьких камінців, зерен та акулячих зубів.
Тоді чужинець (щ о був теварцем) подумав:
«Це дуже, ну просто дуже дивовижне дитя! Акулячі зуби з м ого намиста — чарівні. Я завжди казав, що коли хтось без дозволу торкнеться до них — негайно спалахне і вибухне. Але це дитя не спалахнуло й не вибухнуло, і той поважний вождь, Чоловік-що-ретельно-робить-свою-справу, що зовсім мене не помічає, не злякався, що вона може спалахнути чи вибухнути. Кращ е мені бути якомога ввічливішим!»
 
###037###
 
Отож, він дав Тафі акулячого зуба, й вона вляглася на живота, задерш и ніжки, а саме так малюють усі видатні художники, і сказала: 
— Зараз я намалюю тобі кілька чарівних малюночків!
Дивися через моє плече, та не заважай! Спочатку я намалюю, як татко рибалить. Не дуже на нього схоже, але матуся впізнає, бо я намалюю, що його спис зовсім зламався. Що ж, тепер я намалюю іншого списа, з чорним держаком, який нам потрібен. Виглядає так, ніби спис стирчить у татковій спині, але це тому, що акулячий зуб ковзнув, а цей ш маток кори замалий. Це той спис, якого ти маєш принести, тому я намалюю себе — я даю тобі доручення. Моє волосся не стоїть дибки, як тут, але так легш е малювати. Тепер я намалюю тебе. Думаю, ти дуже хороший, чесно, але ніяк не можу зобразити тебе таким на малюнку. Тому ти не повинен ображатися. Ти ж не образився?
Чужинець (що був теварцем) посміхнувся. Він подумав:
«Либонь, скоро десь буде велика битва, а це незвичайне дівча, що взяло мої чарівні акулячі зуби й не спалахнуло, ані вибухнуло, просить мене покликати на підмогу усе плем’я цього великого вождя. А він — дуже великий вождь, інакше звернув би на мене увагу».
— Дивись! — промовила Тафі, старанно дряпаючи кору. — Тепер я намалювала тебе, і у тебе в руці татків спис, просто для того, щоб ти не забув його взяти. А зараз я покажу тобі, як знайти нашу домівку. Підеш прямо, доки не дійдеш до двох дерев (оце дерева), потім видерешся на пагорб (оце пагорб), а тоді потрапиш до бобрового болота — там повно бобрів.
Я не вмію малювати бобрів повністю, тому намалювала лише їхні голови, що стирчать з води — і це усе, що ти побачиш дорогою.
І гляди, не впади в болото! Отож, наша печера якраз за бобровим болотом. Вона насправді не така велика, як пагорб, але я не вмію малювати маленькі речі. А ось стоїть моя матуся. Вона дуже гарна. Вона найгарніш а матуся на світі, але вона не образиться, коли побачить, що я намалювала її такою звичайнісінькою . Вона зрадіє, що я вмію малювати. Тепер, на той випадок, якщо ти забудеш, я намалюю таткового списа біля печери. Насправді він усередині, але ти покажеш моїй матусі малюнок, і вона винесе списа тобі. Я намалювала її з розкритими обіймами, бо ж я певна, вона буде така рада тебе бачити! Чи ж це не гарнюній малюнок? Ти все зрозумів, чи, може, пояснити тобі ще раз?
Чужинець (що був теварцем) поглянув на малюнок і енергійно закивав головою. Він подумав:
«Коли я не приведу плем'я цього великого вождя на підмогу, його у б’ють вороги, що насуваються з усіх боків зі списами. О, тепер я розумію, чому великий вождь вдавав, ніби не помічає мене! Він побоюється, що вороги слідкують за ним з кущів. Тож він повернувся до мене спиною і звелів цьому розумному і дивовижному дівчаті намалювати для мене жахливий малюнок, щоби розповісти про свою скруту. Я побіжу й приведу підмогу!»
 
###038###
 
Навіть не спитавши дороги, він вітром увігнався у хащі, стискаю чи в руці ш маток березової кори. Тим часом Тафі знову вмостилася на бережку, дуже собою задоволена.
— Що ти там робила, Тафі? — запитав Теґумай.
Він щойно полагодив свого списа і тепер розмахував ним у різні боки.
— Це моя власна невеличка придумка, любий таточку, — сказала Тафі. — Нічого не питай — ти дізнаєшся про все трохи згодом і будеш вражений. О, ти навіть не
уявляєш, як здивуєшся! Обіцяю — ти будеш вражений.
— Гаразд, — відповів Теґумай і заходився рибалити.
Тим часом незнайомець (а він був теварцем, ви ж пам’ятаєте?) щодуху біг із Тафіним малюнком. І він пробіг так кілька кілометрів, доки, просто за збігом обставин, не дістався печери, біля якої сиділа Тешумай Тевіндров, розмовляючи зі своїми знайомими неолітичними подругами, що прийшли до неї на печерний чай. Тафі була дуже схожа на Тешумай, особливо очима, тож незнайомець (бідолашний теварець!) чемно посміхнувся і простягнув Тешумай ш маток березової кори. Він біг дуже швидко, тому задихався, а ожина геть пороздряпувала його ноги, але він усе ще намагався бути чемним. Щойно побачивши малюнок, Тешумай скрикнула, як я не знаю хто, і накинулася на незнайомця. Інші неолітичні жінки негайно ж повалили його на землю, а Тешумай — смикала за волосся.
— Та це ж навіть їжакові зрозуміло! — кричала вона. — Він сколов мого Теґумая списами і налякав бідолашну Тафі, аж у неї волосся стало дибки, але й цього йому було замало — він приніс цей жахливий малюнок, щоб похизуватися своїми вчинками! Гляньте!
Вона показала малюнок неолітичним жінкам, які терпляче очікували, що ж буде далі.
— Оце ось мій Теґумай зі зламаною рукою, оце спис стирчить у його спині, оце — людина зі списом , готова до нападу! Оце — інша людина кидає списи з печери, а ось — ціла купа людей! — казала вона, показуючи на Тафіних бобрів...

Ред’ярд Кіплінґ
Переклад Володимира Чернишенка

Неолітичні жінки — жінки, що жили в епоху неоліту (близько десяти тисяч років тому).
Чи переконлива для тебе історія, розказана Ред’ярдом Кіплінґом? Чому лист дівчинки так обурив її маму та інших жінок племені? Що Тафі зробила неправильно?
Придумай своє оповідання, байку чи казку про те, як могло би виникнути перше мапюнкове письмо. Спробуй за допомогою малюнкових знаків написати записку чи листа своєму другові.
  
###039###
 
ПОВЧАННЯ ДІТЯМ

Що таке людина, як подумаєш про це?
Велика розумом людина, та не може вона осягнути всіх чудес землі. Дивіться, як все мудро влаштовано на світі: як небо влаштоване, або як сонце, або як місяць, або як зірки, і тьма, і світло, і земля як на водах покладена, Господи, завдяки волі Твоїй! А звірі, а птиці різні, а риби всілякі!
І цьому диву подивуємося, як створено людину і які різні та багатоликі людські обличчя: якби і всіх людей зібрати, то кожен мав би свій вид і образ обличчя.
І тому подивуємося, як птиці небесні із раю-вирію летять, і перш за все до нашого дому, але не поселяються в одній країні, а сильні й слабі розлітаються по всіх землях, щоб наповнилися щебетом ліси і поля. Все це дано людям на користь, на їжу і на радість їм. І знову скажемо: великі блага послані нам, грішним людям. Ті ж птиці небесні, коли їм звелено, то заспівають і звеселяють людей, а коли ні — то, маючи і мову свою, оніміють.
Прочитавш и отсі слова, діти мої, похваліть Творця всього земного й небесного, а все, що далі, — то мого слабого розуму повчання.
Перш за все, не забувайте убогих, а яко можете, по силі годуйте їх і подавайте сиротам.
І вдову захистіть, не дайте сильним губити людину.
Хто б не був, правий чи винний перед вами, не вбивайте і не веліть убивати його; якщо і завинив хто в смерті, не губіть християнської душі.
Якщо ж вам доведеться цілувати хрест перед братами своїми або перед будь-ким, то перше спитайте свого серця, на чому ви зможете стояти твердо, і тільки тоді цілуйте, а поклявшись, не переступайте клятви, бо загубите душу свою.
Ніколи не майте гордощів у своєму серці і в розумі, а скажіть: сьогодні живий, а завтра помру; смертні ми. 
Старих шануйте, як батька, а молодих, яко братів. 
Пам’ятайте, як учив мудрий Василь, зібравш и круг себе юнаків: при старших годиться мовчати, премудрих слухати, старшим підкорятися, з рівними і молодими мати згоду і бесіду вести без лукавства, а щонайбільше розумом вбирати.
Не лютувати словом, не ганьбити нікого в розмові, не сміятися багато.
Очі тримати донизу, а душ у — вгору.
Князь Володимир Мономах
Що корисного для себе ти можеш взяти із Повчання Володимира Мономаха? Якою людиною ти уявляєш собі князя?
Спробуй за цим текстом скласти розповідь про великого правителя Київської Русі.
Як ти розумієш вислів «Очі тримати донизу, а душу — вгору»?
 
 ###040###
 
ЯРОСЛАВ МУДРИЙ
Коли Ярослав перебував у Новгороді, прийшла до нього звістка, що печеніги взяли в облогу Київ. Ярослав зібрав багато воїнів, прийшов до Києва і прорвався в місто своє. А було печенігів безліч. Ярослав приготувався до бою і став перед містом. Печеніги пішли в наступ і зіткнулися на тій горі, де зараз стоїть собор Софії. Було тут чисте поле тоді.
І почалась жорстока січа, ледве до вечора здолав лютих ворогів Ярослав. Кинулись печеніги на всі боки тікати і не знали, куди бігти. Багато з них потонуло в річках.
Заклав Ярослав місто велике, біля нього — Золоті ворота, заклав собор Софії. І стала при ньому віра християнська поширюватися.
Любив Ярослав книги, читав їх часто і вдень, і вночі.
Зібрав скорописців багато, і перекладали вони з грецького на слов’янське письмо, написали книг вони велику силу, ними повчаються віруючі люди і тішаться плодами глибокої мудрості. Начебто один хтось чорну землю ізорав, а інші жнуть і споживають багату поживу...
Віктор Близнець
Які вислови з тексту можна назвати «крилатими»?
За що князя прозвали Мудрим? Яку «багату поживу» він залишив для нащадків?
Переглянь мультфільм «Правління Ярослава Мудрого» і більше дізнайся про нашу давню історію.

НАША СТОЛИЦЯ - КИЇВ
Мабуть, усі ви знаєте, що Київ — столиця України, найголовніше й найбільше з усіх наших міст. Тут працюють Президент, Кабінет Міністрів України, Верховна Рада України.
Тут знаходяться найважливіші установи, що керують життям цілої країни. Тут перебувають дипломати з багатьох країн світу, з якими Україна підтримує дружні, ділові стосунки.
Київ засновано понад тисячу п’ятсот років тому. Зараз він вражає і своєю величчю, і красою. А спершу це було невелике, обгороджене дерев'яним частоколом поселення. Жили в ньому й мисливці, й хлібороби, й скотарі, й ремісники... 
Хлібороби, зрозуміла річ, вирощували хліб. Скотарі розводили худобу. Мисливці ходили на полювання, рибалки ловили рибу. Ремісничий люд будував житло, споруджував укріплення, кував зброю та знаряддя праці, вичиняв шкури на упряж, на взуванку, на пояси...
Ну, а коли нападали на поселення чужинці, тут уже кожен ставав воїном-оборонцем.
З давніх-давен Київ користувався великою шаною.
Його називали “ матір’ю міст руських", а саму державу — Київською Руссю.
А ще це прадавнє місто уславило себе як одне з найкращих, найпристосованіших до життя людських поселень.
Кожен мандрівник, що відвідував Київ, був у захваті від його ошатних заквітчаних вулиць і площ, скверів і парків, од могутнього розливу Дніпра. І, звісно, від добросердих гостинних киян.
Не раз вороги нападали на нашу землю. Не раз дощенту руйнували Київ, але він завжди геройськи боронився і відроджувався знову й знову.
Всі ми любимо нашу столицю. І щиро пишаємось нею.
  
###041###
 
ВОЄВОДА Д М И Т Р О 
На весь світ сяє своєю красою наша дивовижна древня столиця — місто Київ. Якщо ти прогуляєшся на Старокиївську гору, то побачиш там руїни Десятинної церкви, яка до 1240 року велично підіймалася над дніпровськими схилами.
В 1240 році Київ зазнав нападу татарського війська чисельністю понад 300 тисяч вояків. На захист столиці руських міст князь Галицько-Волинський Данило послав свого вірного побратима — воєводу Дмитра з бойовою дружиною. Воєвода скликав усіх киян, хто вмів тримати в руках зброю , бо проти такої армії навіть Європа не могла би встояти.
Не один місяць монгольське військо долало спротив киян. Вони билися на смерть, але не здавалися ворогові. Останньою впала під мечами ворогів Десятинна церква.
Воєвода Дмитро був її останнім захисником. Він стояв з мечем у руках і не поклонився хану Батию, як вимагали вороги. Батий, вражений гідністю і силою останнього захисника Києва, дарував йому життя.
Народні легенди розповідають, що з того часу навесні в Києві почали дзвонити дзвони Софійського собору, скликаю чи людей підіймати з руїн своє величне місто.
Герої не вмирають — їхня сила передається у спадок нащадкам, щоби завжди жив і творив на українській землі народ велетів і героїв.
Прочитай уривок з поеми Володимира Малика «Воєвода Дмитро».

...То Дмитро вернувся в Київ
із дружиною своєю
і в сплюндрованому місті
над горою поселився.

Він щодня у дзвони дзвонить —
всіх живих киян скликає
до розореного міста,
щоб життя там відновити.
Він щодня у дзвони дзвонить,
мов усіх повідомляє,
що прадавній красень Київ
жив, живе і буде жити!
Він підніметься з руїни,
він із попелу постане,
в боротьбі здобуде право
на життя і на свободу.
Ти хотів його згубити, —
та відродиться він, хане,
й вічно буде пам’ятати —
прославляти воєводу! 
 
###042###
 
У ЛІСІ ВЗИМКУ
Насипало снігу в лісі багато, такого пухкого снігу та білого. Ходити в лісі взимку важко людині. А на лижах куди завгодно пройдеш.
Тихо навколо в лісі, тільки поскрипує веселий морозець у стовбурах сосен, ялинок та дубів. С крип-скрип...
Тварини лісові не бояться снігу й морозу не бояться. 
Одяглися в тепле хутро звірятка, у густий пух пташки — й шукають собі їжу.
Під дуплом старого дуба миша собі ще влітку нірку вирила, наносила тоненьких травинок і сухого моху — зробила тепле кубельце. Спала миша, виспалась, треба піти й погуляти. Вилізла з нори, озирнулася навкруги.
Тихо, очі сліпить білий сніжок.
Засипав сніг стежечку, що миша протоптала, прогулюючись. Вилізла вона на пеньок, дивиться — сухе насіннячко сюди вітер приніс. Поласувала сухим насіннячком і почала хутро своє чистити. Аж гульк — прямо над нею щось чорне й велике впало на стовбур дуба. Перелякалася миша, бо ворогів у неї багато. Перелякалася та — шубовсть із пенька прямо в нірку. Сидить, не поворухнеться. Зраділа, що втекла від страшної халепи.
Що ж воно за страхіття впало на стовбур? Тихесенько визирнула миша з нори, роздивилася, аж то дятел прилетів жуків шукати. Це птах не страшний. У дятла дзьоб міцний і лапи, мов гачки. Чіпляється дятел за кору дерева й лазить, куди захоче, — угору, униз, в один бік, у другий бік. Лазить дятел весело по деревах і — стук-тук дзьобом, тук-стук...
Працює дятел, аж цурки летять.
Ось під корою сховався на зиму жучок-ш кідничок. Улітку буде цей жук дереву шкодити. Дятел колупнув кору, зирк — жучок. Схопив жука й проковтнув.
Так і працює дятел цілісінький день — винищує шкідників, що під кору поховалися.
Побачила миша дятла — вилізла з нори. Раптом стрибнула на пеньок білка, шишка соснова в неї в лапах. Сіла білочка снідати. На мишу, на дятла позирає, шишку гризе,
насіння вилущує.
Олександр Копиленко

А ти спостерігаєш, як живе природа взимку? Які твої улюблені зимові розваги?
Напиши коротку розповідь або вірш про пташок і звірят, за якими тобі вдається «підглянути» упродовж зими.
Чи заважає зимова погода дітям відзначати Різдвяні свята, колядувати та віншувати рідним і знайомим?

Скоромовка
Скрипу-скрипу скрипле сніг, зорі скрапують до ніг.
Загадка
Ходить тихо — не шумить, а мости будує вмить.
 
###043###
 
КОЛЯДУЄМО ТА ВІНШУЄМО
Прочитай текст колядки і поміркуй, чи давня вона, чи збережена у ній пам'ять про створення світу.

КОЛЯДКА
Добрий вечір тобі, пане господарю . Радуйся!
Ой радуйся, земле, ясен світ засвітився!
Вимітайте двори новими мітлами.
Застеляйте столи та все килимами.
Кладіть паляниці з ярої пшениці.
Бо прийдуть до тебе триєжданні гості.
Ой, що першим гостьом, — то красиве сонце.
Ой, що другим гостьом, — то ясненький місяць.
Ой, що третім гостьом, — то дрібненький дощик.
Ой, що сонце мовить — людей благословить,
то ізрадується дитятко маленьке.
Ой, що місяць мовить — звіра благословить,
то ізрадується звірятко дрібненьке.
Ой, що дощ ик мовить — поля благословить.
Як перейду яром, польом-господаром,
то заколоситься жито і пшениця,
жито і пшениця, всякая пашниця.
Які гості приходять до господаря на Різдво? 
Які подарунки йому приносять?
Хто із гостей благословить людей і чому?

ПОСІВАННЯ
Сію, сію, посіваю,
з Новим роком вас вітаю!
Хай вам жито щедро родить,
хай за вами Доля ходить —
і багата, і вродлива,
мудра, чесна і щаслива!

ВІНШУВАННЯ

Я — маленький ХЛОПЧИК,
сів собі на стовпчик,
в сопілочку граю,
діток забавляю.
А ви, люди, чуйте,
коляду готуйте.
Яблучка, горішки —
це мої потішки.

Які ще віншування ти знаєш?
Чи відомо тобі, коли посівальники посипали господарів зерном — на Новий рік чи на Різдво? 
Чи ходили посівати дівчата? 
 
###044###
 
ДІД МОРОЗ У ПІДВАЛІ
Уривок із повісті «Чарівні окуляри»
Все-таки Ромка був лідером. А душа лідера прагне лідерства, першості. І якось Ромка мені сказав:
— Слухай, їжачку, чарівні окуляри завжди когось виручають. Спершу мене, тоді Ритку... Вони добрі. Це факт!
Просто так вони не діють. Я б хотів теж скористатися з них.
— А хто тобі заважає? — знизав плечима я.
— Ти! — сказав Ромка.
— Тю! Яким це чином?
— Бо вони весь час до тебе потрапляють.
— Щ о ж я можу зробити?
— Треба, щоб з тобою щось сталося.
-Що ?
— Треба, щоб ти втрапив у якусь халепу... Тоді чарівні окуляри допоможуть мені тебе врятувати.
— Що ж зі мною повинно статися?
— Якась страшна небезпека.
— Тю!
— Обов’язково! Щоб я мусив тебе рятувати.
— У яку ж халепу ти пропонуєш мені втрапити?
— Ну... провались у каналізаційний люк абощо...
— Ні! У каналізаційний люк провалюйся ти!.. Я не хочу! Категорично!
- Ну , я ж сказав для прикладу, — скривився Ромка. — Я ж сказав «абощо». Придумай сам. Ти ж мені ДРУГ?
— Друг! — сказав я.
— То ти для друга не можеш собі зробити якусь неприємність... тимчасову?
— Досить дивний вияв дружби — провалюватись у каналізаційний люк...
— Ну я ж сказав — не наполягаю я на провалюванні обов’язково у каналізаційний люк, якщо ти такий бридливий. Можна провалитися у щось інше. В ополонку, наприклад. Зараз якраз зима. Новий рік скоро.
— Спасибі тобі у шапочку! Хочеш, щоб я Новий рік у лікарні зустрічав? У мене вже таке було. Позаторік, коли я сніговика ліпив, розпарився, застудився і крупозне запалення легенів підхопив. Двостороннє! Ледь дуба не врізав. Провалюватися в ополонку не буду! Категорично!
— От ти ж, їй-богу! — спересердя махнув рукою Ромка. — Ну, сам, сам придумай щось! Ти ж хлопець з фантазією . Ну, я тебе прошу! Придумай!.. Тільки, щоб було небезпечно. Щоб я мусив тебе рятувати. Зроби, їжачку!.. Ти ж мені друг!
Я зітхнув. Коли такі слова каже лідер класу, з яким усі хлопці мріють дружити і який ще недавно не звертав на мене аніякісінької уваги, а якщо й звертав, то тільки щоб посміятися, покепкувати, — хіба міг я йому відмовити?..
 
###045###
 
— Я побіжу до скверика, де ми бачили на лавці окуляри, які потім зникають, а ти давай — роби собі небезпеку! — вже весело сказав Ромка.
— Ну й задав ти мені задачу! — почухав я потилицю.
— Давай-давай! І не барись! Бо я зм ерзну там у скверику. Бачиш — мороз! Ще й вітер. Давай! — І Ромка побіг до скверика.
А я вийшов у двір і став озиратися й міркувати. Яку ж мені небезпеку собі зробити, щоб Ромка мене врятував?.. На трансформаторну будку лізти — неоригінально.
Вже було. Саме з трансформаторної будки знімав я Ромку.
Послизнутися й гепнутися головою у якомусь закапелку, щ об ніхто мене до приходу Ромки не побачив... Ризиковано. А як дуже заб’юся і втрачу притомність?.. У мене вже таке було. Я колись на перилах у під’їзді з’їжджав, упав, голову розквасив — довелося «швидку» викликати...
Так тоді хоч хлопці були, побігли, матері сказали — вона «швидку» викликала. А тепер тільки на Ромку надія. А як він забариться або й взагалі йому чарівні окуляри не трапляться — дуба ж врізати можу... Ні! Треба щось інше придумувати... І раптом я побачив відчинені двері підвалу. 
У нашому новому дев’ятиповерховому будинку у підвалі бойлерна, а також комірчини для кожного мешканця (тобто для кожної квартири), щоб зберігати, кому що треба або, навпаки, кому що не треба (у квартирі заважає): влітку — санчата, лижви, взимку — літнє причандалля: надувні човни, риболовні снасті тощо. Або й різні поламані речі, які викидати шкода. Дехто навіть картоплю, моркву, буряки, з дачі привезені, зберігає...
«О! — подумав я. — Сховаюсь у підвалі! Підверну ногу — наче ходити не можу. Тільки не дуже — не калічитися ж по-справжньом у через те, що Ромці забандюрилося мене рятувати за допомогою чарівних окулярів». Зайшов у підвал, спустився сходами вниз. І тільки завернув за ріг (щоб зайти у коридор, де комірчини), аж раптом почув, як нагорі брязнули залізні двері і клацнув замок. «Ой! — тенькнуло у мене в животі. — Це ж хтось замкнув двері!»
Кинувся я сходами нагору — так і є! Двері були замкнені. Видно, хтось із мешканців або двірничка, що були у підвалі, сперш у забули замкнути двері, а тоді повернулися і замкнули. Оце номер! Спершу я злякався, а тоді подумав: «А чого лякатися? Якраз те, що треба. І ногу підвертати не доведеться. Якщо Ромка одержить чарівні окуляри, якщо вони потраплять йому на ніс, він побачить, де я, побіжить додому (у нас у кожного мешканця є ключі від підвалу), візьме ключі й визволить мене. А якщо, не дай Боже, у Ромки з чарівними окулярами нічого не вийде, теж не біда, — я забарабаню у двері, хтось же ж таки почує і визволить мене. Отже, нічого страшного. Що ж, буду чекати... І тут несподівано з підвалу залунала пісня:
З Новим роком всіх вітаю!
Щ астя, радості бажаю!
Всіх вітаю, всіх віншую
і щастинки-золотинки,
щастя-радості хвилинки
всім дарую! Всім дарую!
 
###046###
 
Я завмер. Що таке?! Хто це там співає?! Я обережно
навшпиньках підійшов до рогу і зазирнув у коридор підвалу, де були комірчини. Двері комірчини тринадцятої квартири були відчинені — там горіло яскраве світло.
Я чув, що у тринадцяту квартиру переїхав якийсь дядечко. Але я його ще не бачив. Я підійшов ближче і зазирнув у комірчину. Там, на старому кріслі з обдертою на бильцях шкірою, сидів... Дід Мороз. У білій ватяній шапці з червоним верхом, у білій марлевій шубі, отороченій знову ж таки ватою, з наклеєними вусами й бородою, з нафарбованим носом і щоками — звичайний собі Дід Мороз, які ото ходять у школи та дитсадки на новорічні ялинки.
Одне тільки було незвичайно — Дід Мороз був в окулярах! Я ще ніколи не бачив Дідів Морозів в окулярах. У кутку комірчини стояло велике тріснуте дзеркало в порепаній дерев’яній рамі. А на піддзеркальнику — маленька ялинка, на гілках якої горіли різноколірні свічки. Але дивно — не лише свічки, а й вогники свічок були різноколірні: сині, зелені, червоні, голубі...
Я ніколи раніше не бачив свічок з різноколірними вогнями. Лампочки бувають кольоровими, але це ж були не лампочки, а вогники... А в іншому кутку комірчини стояв великий старовинний годинник з довгим золотим маятником, що неквапливо гойдався з боку в бік, хрипло цокаючи... Дід Мороз раптом побачив мене і привітно усміхнувся:
— О! Здоров, Васю!
— А... а звідки ви знаєте, як мене звуть? — здивувався я.
— Ображаєш! Як це я можу не знати такого знаменитого сусіду?..
— Чим же я знаменитий?
— Сам знаєш! — підморгнув мені Д ід Мороз.
— А-а... бо рудий.
— Не тільки!..
— А... а ви хто? Артист?
— Знову ображаєш !.. Не артист! Дід Мороз я! Не бачиш хіба?
— Ну, ви ж не справжній. І шапка з вати, і шуба марлева. І вуса, й борода наклеєні. І ніс, щоки нафарбовані. І — в окулярах!.. Справжніх Дідів Морозів в окулярах не буває.
— А ти справжніх Дідів М орозів бачив коли-небудь?
— Н-ну... не бачив, — змуш ений був признатися я.
— А як не бачив, то чого мене ображаєш ?.. А окуляри в мене незвичайні!..
— Ча... чарівні?!
Я завмер. Невже знову не Ромці, а мені попалися чарівні окуляри?.. Як же він мене тепер визволить?!
— А що ви робите тут, у нашому підвалі, як ви справжній Дід Мороз? — спитав я.
— От бачиш — у кутку стоїть годинник. Він у мене теж чарівний, незвичайний. У ньому працюють Ковалі Щастя — брати-близнюки Майстер Тік і Майстер Так — кують людям щасливий час, хвилинки-щастинки-золотинки...
Дивись! — Дід Мороз змахнув рукою — над циферблатом старовинного годинника враз розчинилися дверцята, і я побачив двох маленьких ковалів у червоних фартушках, що у такт маятнику цокали золотими молоточками по золотому ковадлу.
— Ой! Як здорово! — вигукнув я.
 
###047###
 
— Жаль, що ти не чуєш, як вони співають. Бо в них дуже тоненькі голосочки. Ну, нічого, я тобі за них заспіваю! — і Дід Мороз заспівав:
— Ми — Щастя Ковалі,
єдині на Землі!
Куєм щасливий час
для всіх, для всіх для вас!
Тік-так! Тік-так!
Тік-так! Тік-так!
Тік-так! — і є хвилинка,
щастинка-золотинка!..
Працюємо невтомно ми,
щоб ви були щасливими...
Закінчивши співати, Дід Мороз сказав:
— От я ті щастинки-золотинки й розкладаю по новорічних подарунках, щоб діти були щасливими... Але найщасливіша хвилина буває тоді, коли ти зробив комусь добро таємно, так, щоб він не знав, хто це йому зробив.
А коли це зробити перед Новим роком, то весь наступний рік буде для тебе щасливим... Але, я бачу, щось тебе бентежить, непокоїть... Що таке?
Я зітхнув і махнув рукою:
— Та!.. Ромка, мій друг, чекає у скверику на чарівні окуляри... А вони знову мені попалися.
— А нащо йому чарівні окуляри? — спитав Дід Мороз.
— Він мусить крізь них побачити мене і визволити... Бо хтось же замкнув двері підвалу. Він і вас тоді визволить...
— А він хороший хлопець?
— Лідер наш ого класу. Хіба лідери бувають поганими хлопцями?
— Ну, тоді треба йому допомогти! — усміхнувся Дід Мороз. І враз я побачив, що окуляри з носа Діда Мороза зникли... І тут зазвучала гарна музика і все попливло в мене перед очима... Скільки це тривало, я не пам’ятаю. 
Та раптом я почув голос Ромки, що кликав мене:
— Васю! їжачку!.. Васю!..
Я кинувся до сходів і побачив у розчинених дверях підвалу Ромку. Він збіг до мене униз:
— О! Ти таки тут!.. От здорово!.. А я стояв у скверику, і раптом у мене на носі опинилися окуляри... І я побачив тебе в підвалі. І ще якогось Діда Мороза побачив...
Ми завернули за ріг у коридор підвалу... Двері комірчини тринадцятої квартири були замкнені. І на них висів великий золотавий замок.
— Тю! А де ж той Дід Мороз?! — здивовано спитав Ромка.
— І він же ніяк не міг прослизнути повз нас. А іншого виходу з підвалу нема, — сказав я.
— Не інакше, як у нас у тринадцятій квартирі оселився чарівник, — сказав Ромка.
Я розповів Ромці все про дивного Діда Мороза, про чарівний годинник з Ковалями Щастя, про хвилинки-щастинки-золотинки і про те, які хвилини бувають найщасливішими, особливо перед Новим роком...
— А що?! — вигукнув Ромка. — Давай для інтересу зробим о комусь несподіване таємне добро!
Ми думали-думали і придумали — засунули у рюкзак нашої першої красуні Ритки Скрипаль дві цукерищі «Гулівер» — від кожного по цукерниці. Вона ж так любить солодке!.. А ще засунули у рюкзак Льоні Кучеренку дві пачечки чипсів. Він їх теж страшенно любить, але нечасто може собі купити, позаяк батьки його не дуже круті, прямо скажемо.
Після отих чипсів Ромка сказав: 
— Ти знаєш, а воно таки приємно — робить добро таємно!.. Ха-ха! Навіть у риму вийшло!..
Того ж дня ми намагалися законтактувати (або, як каже моя бабуся, «закомпанірувати») з дядечком з тринадцятої квартири. Але сусіди нам сказали, що він уже три дні перебуває в закордонному відрядженні у Сполучених Штатах Америки.
Хто ж тоді був у підвалі?
Дивина та й годі!
Всеволод Нестайко
Хто з героїв цього оповідання тобі симпатичніший? Чи все в поведінці хлопців тобі подобається?
Чи погоджуєшся з тим, що Ромка поводиться як справжній Друг?
Зверни увагу на слова Діда Мороза про те, як слід робити добро.
 
###048###
 
ПОДОРОЖІ І МАНДРІВКИ 
Люди завжди хотіли пізнавати світ, в якому вони живуть, розкривати для себе нові таємниці, гартувати силу, утверджувати добро і правду на Землі. А найдавнішими мандрівниками були герої казок.
ЯК ІВАН ДО СОНЦЯ ХОДИВ
Українська народна казка
Жив колись на світі парубок Іван. Та був він небагатим, то пішов до пана найматися. Пан прийняв його до стайні коней доглядати. А інші конюхи, що в стайні працювали, незлюбили того парубка. Вибрали йому найгірш их коней. І хоч як Іван не старався — ті коні не тішили око своєю чистотою.Та ще й конюхи робили прикрощі Іванові: потай посипали його коней пилюкою, аби пан завжди лаяв хлопця і називав ледацюгою. Гірко стало Іванові. Прийшов він до стайні, сів біля свого лошака та й зажурився. А той лошак його і питає:
— Чого сумуєш, приятелю?
— Як же мені не сумувати, коли пан знову побив мене за те, що мої коні брудніші за інших?
— Не журися, я тобі пораджу. Відріж тріш ки волосся з моєї гриви, зроби щіточку та почисть нею коней.
От зробив так Іван — і його коні аж засяяли! Тепер пан побив інших конюхів. Якось погнали ті конюхи коней на річку купатися та зустріли там стару-престару бабу. Баба і питається, хто це їх так б'є, що синці видно. Ті конюхи й сказали, що пан б'є, бо їхні коні брудніші за Іванових.
— Купіть мені червоні чобітки — то я вам допоможу, — каже баба.
От принесли вони бабі чоботи, а вона й каже:
— Ш епніть своєму панові, що Іван може дізнатися, чому Сонце так весело сходить і сумно заходить. Він піде світ за очі і не повернеться.
От набрехали панові, то він і наказує Іванові йти до Сонця. Знову поділився Іван своїм горем із конем, а той і каже йому: «Не журися, підемо до Сонця».
Та й пішли. Ідуть та й ідуть, на третій день доходять до двох берестів, котрі зчепилися гіллям та б'ють один одного так, аж листя сиплеться. Побачили парубка — і питають, куди він іде.
— До Сонця: хочу дізнатися, чому воно вранці весело сходить, а увечері сумно заходить.
— Спитай його, доки ми тут битися будемо!
Пішли далі. Д ень ідуть, другий, третій — стрічають жінку, що виганяє з терну каченят.
— Куди ідеш, парубче?
— До Сонця!
— Спитай у нього, доки мені ще виганяти з терну каченят.
 
###049###
 
Ідуть далі день, другий, третій. От приходять до річки, через яку золотий міст перекинуто. Тільки ступили на нього — а риба з води кричить:
— Куди ідеш, парубче?
— До Сонця!
— Спитай, доки я ще буду тримати міст на своїх плечах!
Перейшли річку і опинилися під височенною горою. Три дні піднімались на ту гору і нарешті прийш ли до кришталевого палацу. До них вибігла жінка в рожевій хустині —
то була Сонцева мати.
— Ой, тікайте звідси, бо як мій син прийде на обід — то від вас залишиться лише жменька попелу!
Іван розповів їй, яке лихо привело його до Сонця. От вона заховала їх під лаву. Коли це вкочується Сонце. 
— Людський дух чую, — каже.
— Та ні, то тобі причулося.
От поки Сонце обідає, Мати й говорить:
— Цієї ночі снилось мені, що якийсь дивний чоловік питає у мене: чому Сонце вранці весело сходить, а увечері сумно заходить? А я й не знала, що йому відповісти.
Сонце засміялося:
— Я весело сходжу, бо далеко бачу. Як тільки вийду — із синього моря виринає чарівна красуня. Вона до мене усміхається — і я радію, кличе мене — я йду і цілий день милуюся нею. Увечері дівчина ховається в морі — і мені стає сумно.
Мати ще питає:
— А доки будуть битися ті два берести, що при дорозі?
— То не берести, а два брати. Б’ються вони вже тисячу років і ніколи не перестануть битися. Бо дуже знущалися над своїми рідними: на старість їсти не давали, сорочок
не прали, а перед смертю вигнали слабих на зелену пашу.
— І ще мені приснилася жінка, що виганяє каченят із терну.
— То не каченята, а її діти. Вона їх погубила: їстоньки не давала, спатоньки не кла­
ла, сорочечок не прала. Буде їх доти виганяти, поки я не згасну на небі.
— А що ж то за риба, що золотий міст тримає? Доки його триматиме?
— Триматиме доти, поки не скине у річку першого подорожнього, що ступить на міст.
Пообідало Сонце, поцілувало матір і рушило далі. Іван з коником вилізли з-під лави. Подякували Сонцевій матері і пішли собі. Приходять до річки і чують голос риби:
— Що сказало Сонце?
— Мовчи, — шепнув кінь, — скажеш тоді, коли міст перейдемо.
Перейшли міст — Іван і каже рибі:
— Триматимеш міст доти, поки не скинеш першого подорожнього в річку.
— То це ж ти і був тим першим подорожнім! — забідкалася риба.
Прийшли до жінки, що каченят із терну виганяє, до берестів, — переказали їм, що Сонце сказало. 
 
###050###
 
Повернувся Іван до пана, розповів йому, чому Сонце так весело
сходить, а сумно заходить.
— Можеш далі у мене служити, — каже пан.
— Та ні, не буду я більше служити. Пора мені женитися.
Прийшов до свого коня і радиться з ним, як би засватати ту дівчину, про яку Сонце казало.
— Візьми із собою пилку, сокиру і мотуз, — каже кінь.
Сім днів та сім ночей ішли вони до моря. Тут Іван збудував таку гарненьку хатку, що в ній і цар не посоромився б жити.
— А тепер, — каже кінь, — при в’яжи до дверей мотузку і заховайся в кущах. Кінець мотузки добре тримай. Як дівчина зайде — смикни, двері зачиняться, а ти підходь, тримаю чись за мотузку.
От коли Сонце зійшло — із моря вийшла дівчина, і така гарна — що ні в казці сказати, ні пером описати. Зайшла вона в хатку. А Іван сіпнув за мотузок і зачинив за нею двері. Дівчина злякалася і стала кричати:
— Пусти мене!
— Ні, рибонько, не пущу: маєш мені за дружину стати.
— Мене любить Сонце, і я маю любити його.
— Я теж люблю Сонце і буду йому вірним.
— Коли так — бери мене за руку і веди до нього, нехай нас благословить.
Побралися вони і живуть щасливо донині. Щоранку стоять на березі моря і зустрічають Сонце, а увечері його проводжають.

До якого виду казок ти віднесеш прочитану: чарівних, героїчних чи соціально-побутових?
Чому Іван вирішив мандрувати до Сонця? Як ти уявляєш собі таку мандрівку?
Що б ти хотів запитати в Сонця, яке все знає, тому його в казках ще називають Дідом-Всевідом? Що, на твою думку, людині знати найважливіше?
Напиши вірш або казочку про свою мандрівку до Сонця.

ЗІРКА НА ІМ’Я СОНЦЕ
Ця зірка народилася багато мільярдів років тому, але за космічними мірками вона ще дуже молода. Діаметр Сонця в 1,3 мільйона перевищує діаметр Землі, маса — майже в 300 000 разів! А обсяг Сонця більший за обсяг Землі в 1 301 000 разів.
Поверхня нашої зірки розігріта до + 6000 градусів за Цельсієм. Сонце постійно викидає в простір не тільки промені світла і радіопромені, але й потоки розрідженої плазми. їх називають сонячним вітром. Сонячний вітер має великий вплив на всю систему планет.
Із книги «Планета Земля»
Прислів’я
У ніч найтемніш у про сонце пам’ятай.
  
###051###
 
український робінзон

У 1918 році в Україні йшла війна проти російських військ, які хотіли знищити новостворену Українську Народну Республіку. Українські видавництва у той час друкували книжки, які піднімали героїчний дух молоді. Однією з них стала книжка під назвою «Життя та дивовижні пригоди козака Миколи на безлюдному острові».
Про моряка, який внаслідок корабельної катастрофи опинився на безлюдному острові і прожив там багато літ, було написано чимало історій. Найбільш знаменитою стала книга Даніеля Деф о «Пригоди Робінзона Крузо».
А молоді талановиті люди — Ігор Федів та Вал. Злотополець вирішили написати твір про українського лицаря, який ні за яких, навіть найважчих обставин, не втрачає віри в Бога і любові до Батьківщини.
Микола був відважним козаком , бився з ворогами, потрапив у полон і провів багато часу в турецькій неволі.
Втік, потрапив на судно, яке розбилося в морі, — вижив лише він. І знайш ов у собі сили облаштувати своє життя на безлю дному острові.
Цю книгу автори присвятили пам’яті своїх друзів, які загинули в бою під Крутами. Триста молодих студентів стали на захист України в нерівному бою — і загинули.
Сподіваюсь, тобі сподобається герой Микола, і ти прочитаєш книжку повністю. А зараз — ознайомся з уривком із повісті, в якому розповідається, як почалося життя українського робінзона на безлюдному острові.

ЖИТТЯ ТА ДИВОВИЖНІ ПРИГОДИ КОЗАКА МИКОЛИ НА БЕЗЛЮДНОМУ ОСТРОВІ
Уривок із повісті
Перед ним розкинувся острівець милі на дві завширшки і чотири завдовжки. Непролазний, дикий праліс вкривав значну його частину. Ніде не було видно осель, нізвідки не підіймався дим. Скільки не напружував Микола зір, ніяк не міг відшукати ознак лю дського життя. І тут підігнулися йому ноги, в німому відчаї притулився до скелі.
«Острів! Безлюдний острів!...» — шепотів він ледве чутно.
І згадалися Миколі ті хвилини, як іще малим хлопчиком бігав зеленими луками, як забавлявся в гурті друзів: насипав вали, дерев'яною шаблюкою зводив січі. А потім, стомлений, убігав до хати й розказував матері, як то вони рубалися, як в Андрійка зламалася шаблюка, як списом шкіру здерли з руки.
Згадав оце все Микола, й жаль охопив за ріднею, за товариством. Чи вернеться він коли до них? Чи тут і загине?
Відчував, як до очей підступили сльози. Довго-довго сидів отак непоруш но Микола. І незримі нитки слалися з далекої землі до любої вітчизни. Він посилав туди всю
свою любов і безмежну тугу.
«Мабуть, довго мені доведеться тут прожити, — подумав нарешті тужно.— А може, й вікуватиму тут на цьому острові. Треба тепер відшукати хоч печеру, яка б захистила від хижаків та холоду».
 
###052###
 
І він, спустившись з гори, розпочав пошуки, але, крім кам’яних скель, нічого не знайшов. Аж наприкінці при одній, як мур, стрімкій скелі побачив невеличку заглибину з вузькою щілиною. «Ось тут буде моя домівка!» — подумав Микола.
«Якби мати лопату й кайло, — міркував він далі, — то таку б видовбав печеру — хоч
куди! Або хоч би шаблюка! Та, крім рук, нічогісінько немає, а руками не будеш довбати скелі; треба щось вимудрувати».
Узяв спочатку гострий камінь, що лежав під ногами, почав довбати ним, та нічого з цього не вийшло.
Аж врешті таки придумав. «Ось ці дерева зарадять моєму лихові: викопаю їх із корінням та й посаджу перед щілиною. А як розростуться, то наче стіною захистять мене.
І спати вже можна спокійно, і ховатись од буревію. А згодом, може, щось краще знайду...».
Не гаючи часу, взявся Микола до роботи. Руками викопував дерева, й хоч нелегко йому доводилось, але надвечір вже лежало перед печерою кілька. Змучений, обтер піт із чола й пішов напитися. А що вирішив до вечора посадити кілька дерев, то про спочинок не було й думки.
Тепер почав руками рити ями. І хоч добре нагрів собі чуба, проте ввечері зеленіло п'ять дерев перед печерою.
Тим часом голод ізнову почав допікати, а тут тобі вже й ніч надходить. «Піти б мені на берег і вдруге підживитися устрицями, а то як ляжеш голодний, то й не заснеш , як
слід», — думав Микола. І хоч темно було, подався до моря. Прийшов на берег, а тут тобі лихо: хвилі залили мілину.
«Гай, гай! Це приплив, — зітхнув Микола, — нічого не вдієш, козаче, — вертайся й лягай спати голодний».
Та де тут лягати? Таки довелося прим оститись на дереві. А щоб не скотитися з гілляки, прив’язався очкурем і заснув за мить.
Коли прокинувся вранці, відчув, як болить спина й нога, добре таки надавлена гіллякою. Але то був би не Микола, якби довго роздумував над тим , що в нього болить, і пішов на берег шукати устриць.
Цього разу вибрав іншу дорогу. Минув гущавину, перескочив через струмок і — праворуч росте кокосова пальма. Він бачив її в Африці не раз. Плоди, завбільшки як гарбузи чи дині, густо обсіли вершок дерева.
«Горіхами можна підживитися краще, ніж устрицями, — подумав Микола й довгою палицею збив кілька. Та як їх їсти: тверді, мов каменюки. Після довгих зусиль розбив,
проте, гострим каменем. А тут тобі й друга під нею, міцна, мов панцир черепахи. Зате, розбивши її, знайшов усередині соковите зерно, смачне, як звичайний горіх,
а в ньому — густий солодкий сік. І припав Микола до кокосових горіхів, як ведмідь до меду.
«Ну, хвалити Бога, що дав мені вже другу поживу, тепер і голод не страшний», — подумав він. І хоч ситий був, піш ов таки на берег за устрицями. Багато їх нині
не знайшов, зате, вертаючи до печери, побачив зариту в піску велику мушлю з гострими, як вістря, краями. «От і за лопату буде мені, а то пальці таки здорово болять», — промовив, витягнувши мушлю з піску. Незабаром знайшов він так само випадково рослину з волокнистим бадиллям, як у льону або в коноплі.
 
###053###
 
«Може, що вийде з цього бадилля», — подумав козак.
Нарвав його цілий оберемок, поскручував у в'язки, як коноплі, й поклав у воду мочити. За кілька днів, як зм'якло бадилля, вийняв в’язки і розклав сушити на сонці.
«От якби терниця тепер: витіпав би краще за бабу. Та ось цей костур, може, заступить її», — промовив Микола, заходжую чись працювати.
І диво: з твердого бадилля вдалося йому справді витіпати прядиво. Із прядива почав сукати нитки й, хоч були вони не такі міцні, як у мотузярів, все ж при в’язав ними до дрючка велику мушлю, яку знайшов напередодні. Отож випадок допоміг Миколі надбати коштовне знаряддя — лопату.
Робота з огорожею пішла тепер швидше. Дерево за деревом щораз густіше прикривали вхід до печери. А щоб іще краще його захистити, засадив Микола другий ряд дерев, переплівши їх гнучким гіллям, а відстань між рядами засипав землею й камінням. «От тобі й вал. І кулі бусурманської не побоявся б за ним!» — говорив до себе.
І відтоді вранці та ввечері носив він із близького джерела в кокосових лушпинах воду й поливав дерева. І що за радість була, як однієї днини побачив, що молода деревина пускає нові бруньки, а на валу починає зеленіти трава!
До печери вів тільки один вхід. Щоб і туди не добрався якийсь непроханий гість, виріш ив Микола і вхід засадити деревами. Та як заходити йому до печери? От і придумав: зсукав мотуззя й зв’язав із нього міцну драбину. 
Над печерою підноситься стрімка скеля, така заввишки, як кручі над Дніпром під Києвом, а на її вершині, над самою печерою, росло гіллясте дерево. За нього зачепив мотузяну драбину.
«Ось так і заходитиму до своєї печери. Ти, леве, тигре чи інша хижа звірюко, не втнеш цієї штуки!» — думав Микола. А тепер почав він міркувати, як би вигідніше розташуватись у вузькій, тісній печері, а насамперед її розширити.
Щоб знайти якесь більш-менш придатне знаряддя для розширення печери, пішов Микола до струмка, що протікав праворуч від його домівки. На березі лежало багато всякого каміння. Після довгих пошуків знайшов невеликий камінь, подібний до сокири: він був навіть гострий на кінці й немов умисне з діркою на держаку.
«Ось тобі й щастя!» — зрадів Микола. У дірку забив міцного дрючка — й сокира готова. «Ану, кам'яна сокиро, чи придатна ти до чого, чи, може, жбурну тебе туди, звідки взяв?» — сказав М икола й цюкнув для проби по малій деревині, що стояла перед ним.
«Ну й розумака в мене!» — вигукнув утішений, як побачив, що підтяте дерево схилилося вниз. Тоді він знайшов іще два камені: один схожий був на клепало, яким каменярі б’ють каміння, а другий — на короткий грубий ціпок.
Маючи тепер стільки інструменту, повний сили й бадьорості, взявся до праці. Шматок за шматком лупав він нетверду скелю. Печера ставала все більшою й вищою.
За кілька днів, як уже продовбав печеру настільки, що міг вигідно поміститися, вистелив заздалегідь висушеним сіном і вперше заснув на острові по-людськи...

Якщо тобі сподобався кмітливий козак Микола, допоможи йому облаштуватися на безлюдному острові: придумай цікаві ідеї, як можна добувати їжу, розпалювати вогонь,
з чого можна виготовляти одяг, аби врятуватися від холоду.
Що ще можна робити самотній людині, аби життя на острові було цікавим? Якщо тобі потрібна підказка, можеш переглянути фільм «Робінзон Крузо».
 
###054###
 
Як видно з прочитаних текстів, мандрувати можна по-різному. Всі діти дуже люблять пригоди, тому прагнуть подорожувати якщо не наяву, то хоча б у сні, як це зробила дівчинка Аліса. Вона жила в Англії в ті часи, коли дітям не дозволяли бігати, ходити в походи, і їхньою єдиною розвагою була гра в шахи чи в карти. Пригоди Аліси відбувались серед дивних істот і в дивном у світі. Втім, ти переконаєшся в цьому, прочитавши уривок з повісті англійського письменника Льюїса Керрола «Пригоди Аліси в Дивокраї».
ПРИГОДИ АЛІСИ В ДИВОКРАЇ
Уривки з повісті
БІЛИЙ КРОЛИК
Була собі маленька дівчинка на ім’я Аліса, і якось наснився їй предивний сон. Хочеш почути, про що він?
Тоді слухай. Ось із чого все почалося. Наснилося їй, начебто повз неї жене, мов ошпарений, Білий Кролик; та не встиг він її поминути, як зненацька зупинився і витяг із кишені годинника. Чудасія, правда?
Чи бачив ти коли, аби Кролик мав при собі годинника та кишеньку, щоб туди його класти? Отож-бо.
Хоча... Якщо вже Кролик при годиннику, йому слід мати для нього й кишеньку. Не носити ж його в роті! Адже без лапок, отих, що спереду, Кроликові теж часом не обійтися, — коли треба тікати, певна річ.
Поглянь, які у нього рожеві очі (гадаю, всі Білі Кролики рожевоокі), і рожеві вуха, і брунатний піджачок; ще й червоний носовичок визирає з кишеньки!
А ця голуба краватка, а жовта камізелька — дивитися не надивитися!
— Боже, Боже! — простогнав Кролик. — Запізнююся — страх!
Цікаво, куди міг Кролик запізнюватися? А ось куди: він конче мав навідати Герцогиню (незабаром ти сам її побачиш, вона сидить у себе на кухні), а Герцогиня — презлюща стара відьма, і Кролик не сумнівався: вона укинеться в страшенну лють, як змусити її чекати. Тож неборака перелякався на смерть (бачиш, як він тремтить, ні? Ось трусни трохи книжкою — і відразу матимеш уявлення про його дрижаки), бо йому примарилося, ніби Герцогиня на покару зітне йому голову. Саме так звикла чинити Чирвова Королева, як на когось розізлиться (невдовзі ти побачиш на малюнку цю мегеру — Чирвову Королеву): принаймні вона все веліла відрубувати комусь голову і все гадала, ніби її слухаються, хоча насправді голови ніколи не стинали.
Так от, коли Білий Кролик пустився бігти, Алісі закортіло побачити, що з ним буде  далі; тож вона майнула слідом; бігла-бігла — і раптом загула вниз у кролячу нору!
Та й довго ж вона падала!
Униз, униз, униз... Аліса вже чудувалася, чи не пролетить вона, бува, землю наскрізь?
Ох же ж і нора! Так і дивись вихопишся з другого боку!
Не нора, а якийсь глибоченний колодязь, лише без води!
Якби туди хтось і справді впав, то напевняка убився б!
 
###055###
 
Але, бач, падати уві сні цілком безпечно, бо насправді ти лежиш десь, як у Бога за пазухою, і спиш без задніх ніг.
Нарешті жахливе падіння скінчилося, і Аліса плюхнула на купу галузок та сухого листя.
Але вона не ушкодилася, тож мерщій схопилася на ноги та й гайда знов за Кроликом!
А втім, чудний Алісин сон лише починався. Якщо наступного разу ви побачите Білого Кролика, знайте: у вас попереду предивний сон, подібний до сну маленької Аліси.
ЯК АЛІСУ ВИГНАЛО ВГОРУ
Потому, як Аліса загула у кролячу нору і довго-предовго блукала під землею, вона зненацька опинилась у великій залі з силою -силенною дверей.
Та ба! Всі двері були позамикані, тож бідна Аліса ніяк не могла звідти вибратися. Але трохи перегодом вона уздріла маленького триногого столика із суцільного шкла
(на малюнку видно тільки дві ніжки, а третя ледь-ледь виглядає збоку, бачиш?), де лежав маленький ключик, і вона обійшла з цим ключиком усю залу — ану ж пощас­
тить відчинити якісь двері!
Сердешна Аліса! Ключик не відмикав жодних із них.
Аж ось нарешті вона знайш ла крихітні дверцята і, о, радість! — ключ до них підійшов!
От відімкнула вона ті малесенькі дверцята, нахилилася та й зазирнула в них — і знаєш, що побачила? Ге,ге, чудовий-пречудовий сад! Ой, як їй туди закортіло!
Але дверцята виявилися безнадійно малі! Як у них протиснешся? Легше було би пролізти крізь голчане вушко!
Довелося бідолашній Алісі замкнути дверцята і покласти ключика назад на маленький столик: та цим разом вона запримітила на ньому щось новеньке (поглянь на малюнок ще раз), і що то, гадаєш, було? Маленька пляшечка з написом на при в’язній наличці: «Випий мене!»
Недовго думавши, Аліса пригубила напій — смакота! — тож вона припала губами до пляшечки та й випила його до дна.
Ой, що тут із нею почало діятися! Ні, тобі нізащо не вгадати — доведеться самому розповісти про те диво-дивенне! Вона усе меншала й меншала, аж поки зробилася завбільшки з крихітну лялечку!
А тоді й каже собі: «Ну от, а тепер... з таким зростом ... пролізти крізь маленькі дверцята — раз плюнути!» Та й біжка до них!
Добігає до дверцят — аж ті замкнені, а ключик зостався на столику, і вже до нього, хоч умри, не доп'ястися!
І надало ж їй замкнути дверцята!
Коли це у вічі їй упав маленький пиріжечок із написом: «З'їж мене!» 
Ловити ґав? Ні, нема дурних — і вона живенько його ум’яла.
І знаєш , яка приключка з нею приключилася? Не вгадаєш зроду! Доведеться пояснювати знов.
Аліса заходилася рости. Вона все росла й росла, аж поки стала куди вища, ніж була! Вища за найбільшу дитину! Вища за дорослого! Та рости все одно не переставала.
Досить глянути на малюнок, аби побачити, як її вигнало!
Що тобі більше сподобалося б, як ти гадаєш, бути маленькою тендітною Алісою з кошеня завбільшки чи височенною велеткою Алісою, що знай товчеться головою об стелю?

Чи траплялися з тобою подібні історії у сні?
Що ти можеш сказати про Алісу після прочитання тексту?
Яка вона? Чи подобається Алісі проводити час за нудними іграми?
Які розваги, подорожі, мандрівки ти придумав би (придумала б) для Аліси, якби їй дозволили вийти з дому та погратися з друзями?
 
###056###
 
МАЛЕНЬКИЙ ПРИНЦ
Уривки з повісті
Чимало часу довелося згаяти мені, аж поки я втямив, звідки він тут узявся. Маленький принц був дуже допитливий, проте моїх запитань він, здавалося, й не чув.
Лише з випадкових слів пощастило мені потроху про все довідатися. Так, уздрівши вперше мого літака (я його не малюватиму, для мене це надто марудно), він поспитався:
— Що воно за штукенція?
— Це не штукенція. Воно літає в повітрі. Це літак. Мій літак.
І я з гордістю звістив йому, що літаю. Тоді він вигукнув:
— Як?! Ти впав із неба?!
— Авжеж, — скромно відказав я.
— Ото чудасія!..
І Маленький принц так дзвінко зареготав, що мені аж прикро стало від того. Я ж хотів, щоб моє лихо сприймали поважно. Потому він докинув:
— Отже, ти теж із неба! З якої ж планети?
Збагнувш и, що тут і криється розгадка його таємничої появи в пустелі, я зненацька спитав:
— То ти прибув з іншої планети?
Та він не відповів. Стиха хитаючи головою, він розглядав мого літака:
— Та воно й правда, хіба на цьому ти міг прилетіти здаля...
І надовго замислився. А потім дістав із кишені мого баранця і почав розглядати свій скарб.
Уявіть собі лишень, як зачепила мене ота обмовка про «інші планети»! Тож я спробував дізнатися ще більше:
— Звідки ж ти прибув, хлопчику? Де ж твоя домівка? Куди ти хочеш одвезти мого баранця?
Трохи подумавши, він відказав:
— Добре, що ти дав мені скриньку, вночі вона буде його домівкою .
— Та вже ж. А якщо ти будеш чемний, то я подарую тобі й мотузок, щоб припинати його вдень. Ще й пакіл.
Ця пропозиція, здавалося, ошелешила маленького принца.
— Припинати? Що за безглуздя!
— Але ж як його не припнути, то він забреде бо зна-куди і загубиться.
Мій приятель знову зареготав:
— Та куди ж він, по-твоєму, зайде?
— А хтозна-куди. Піде собі навмання, світ за очі...
Тоді Маленький принц дуже серйозно зауважив:
 
###057###
 
— То нічого, в мене там усе маленьке...
І трохи сумовито додав:
— Навмання далеко не зайдеш ...
Отак я й довідався про ще одну важливу річ: його рідна планета ледь-ледь більша від
звичайнісінького будиночка!
Це не дуже мене й подивувало.
Я добре знав, що, крім великих планет, котрі вже мають свої наймення, таких, наприклад, як Земля, Юпітер, Марс, Венера, є ще й сотні інш их, і вони часом такі малесенькі, що їх і крізь телескоп годі розгледіти. Коли астроном відкриває якусь із них, то замість імені дає їй номер. Називає, наприклад, астероїд номер 325.
У мене є всі підстави гадати, що планета, з якої походить Маленький принц, називається астероїд В612.
Цей астероїд всього лиш раз, у 1909 році, угледів крізь телескоп один турецький астроном.
Він тоді звістив про своє відкриття на міжнародному конгресі, та ще й подав докази. Але його ніхто не захотів слухати, позаяк убраний він був у турецькі строї. Дорослі завжди так поводяться.
Та, на щастя для астероїда В612, турецький диктатор звелів усім своїм підданцям під страхом смертної кари перебратися в європейський одяг. Тож у 1920 році астроном ще раз виступив зі своєю доповіддю, тепер уже в елегантному костюмі. І цього разу всі з ним погодилися.
Я так докладно розповів вам про астероїд В612 і навіть назвав його номер через отих дорослих. Вони страх як полюбляють числа. Коли ви розповідаєте їм про свого нового приятеля, то їм і на думку не спаде довідатися про найголовніше. Вони ніколи не спитаються:
«А який у нього голос? Які ігри він полюбляє? Чи збирає він метеликів?» Вони допитуються: «А скільки йому років? Скільки в нього братів? Скільки він важить? Скільки заробляє його батько?» Й тільки після цього вважають, що знають його.
Якщо скажеш їм: «Я бачив прегарний будиночок із рожевої цегли, з калачиками у вікнах і горлицями на даху...», то вони й не зможуть уявити собі таке диво. Натомість треба сказати: «Я бачив кам’яницю за сто тисяч франків».
Отоді вони вигукнуть: «Яка розкіш!» 
Тож якщо ви їм скажете: «Маленький принц таки існував, ось докази: це був хлопчина хоч куди, він дзвінко сміявся і хотів завести собі баранця. А як хочеш мати баранця, то це значить, що ти існуєш». Коли їм отаке скажете, то вони тільки плечима знизуватимуть і зауважать, що ви як дитина! Та якщо їм сказати: «Планета, з котрої він прибув, зветься астероїдом В 612», то це їх переконає, й більше ні про що вони допитуватися не будуть. Оце так із ними завжди! Не варто гніватися на дорослих. Діти мають поблажливо ставитися до цього люду.
Та ми з вами, звісно ж, знаємо що й до чого, й для нас ті числа, вся ота рахуба — сміх та й годі! Я залюбки розпочав би цю оповідь так, як починаються казки про
чарівниць. Мову я повів би так:
 
###058###
 
«Був собі Маленький принц, і мешкав він на планетці, що була трохи більша від нього самого, і йому дуже хотілося мати друга...». Ті, хто знається на житті, відразу
побачать, що це щира правда.
Я ж зовсім не хочу, щоб мою книжку читали п’яте через десяте. Сум і печаль огортають мене, коли я переповідаю ці спогади. Уже шість літ спливло відтоді, як мій маленький друг пішов од мене зі своїм баранцем. Й оповідаю я все це, щоб не забути його. Адже так прикро, коли забуваєш друзів. Не в кож ного є друг. Я теж можу стати таким, як оті дорослі, що переймаються тільки підрахунками. І саме через те я придбав коробку з фарбами та олівці. А воно ж нелегко братися до малярства у моєму віці, коли ти в житті своєму нічогісінько не малював, окрім змія-удава ззовні та зсередини, та й то у шість років! Звісно ж, я намагатимуся змалювати щонайкращі портрети. Проте я не певний, що мені пощастить це зробити. Намалюєш один портрет,
а другий уже не схожий на нього. Не до ладу в мене й зі зростом. Отут Маленький принц зависокий. Там він замалий. Не певен я і в барвах його вбрання. Ото й ґрамузляю сяк і так, одне слово, як Бог на душу покладе. Нарешті, не дуже в пам’ятку мені й деякі суттєві подробиці. Та за це вже вибачайте. Мій маленький друг ніколи нічого не пояснював. Либонь, він тримав мене за такого, як сам.
На жаль, я не вмію побачити баранця в закритій скриньці.
Мабуть, я трохи скидаюся на дорослих. Певно, постарів.
Щодня довідувавсь я щось про його планету, про те, як він покинув її, як мандрував. Оповідав він про все по ­ троху, та й то уривками. Отак третього дня дізнавсь я про
трагедію з баобабами.
Сталося це теж завдяки баранцеві, бо Маленький принц з таким виглядом, наче його взяли сумніви, раптом поспитався в мене:
— Правда ж, баранці їдять кущі?
— Та правда.
— Ой, я такий радий!
Я не втямив, чому так важливо, щоб баранці їли кущі.
Та Маленький принц докинув:
— Отже, вони їдять і баобаби?
Я зауважив, що баобаби не кущі, а дерева, та ще й височенні, мов дзвіниці, тож якби він пригнав ціле стадо слонів, то вони не подужали б з’їсти й одного баобаба.
Почувши про тих слонів, Маленький принц зареготався:
— Та їх треба було б один на одного поставити...
А потім споважнів і додав:
— Перш ніж вигнатися аж до неба, баобаби бувають геть маленькі.
— Та воно так! Але чому тобі хочеться, щоб баранець їв маленькі баобаби?
— А як же ж! — відказав він, мовби йшлося про щось очевидне. І мені довелося довго ламати голову, поки я самотужки второпав, у чому тут річ.
Справді, на планеті Маленького принца, як і на всіх інших планетах, росла трава й бур’ян. Отож було насіння трави і насіння бур’янів. Та насіння ж геть невидне. Воно тихенько спить собі в землі, аж якійсь насінині забагнеться прокинутися. Отоді вона потягається і спершу простягає до сонця прегарний паросток, таку собі безневинну билинку. Якщо це редиска чи ружа, то нехай собі й ростуть.
 
###059###
 
Та якщо бур’ян, то його слід вирвати негайно, щойно розгледів. А на планеті Маленького принца було страшенне насіння... насіння баобабів.
Воно заразило всю землю на планеті. Якщо ж проґавити баобаб, то його вже ніколи не здихаєшся. Він заполонить всеньку планету. Він геть прохромить її своїм корінням. І якщо планета маленька, а баобабів багацько, то вони розірвуть її на кавалки.
— Є таке правило, — сказав мені якось Маленький принц. — Щойно встав уранці, дав собі лад — наведи лад і на своїй планеті. Баобаби треба висмикувати з корінням відразу ж, тільки-но стане видно, що це не ружі, бо їхні памолодки дуже скидаються на паростки руж. Робота дуже нудна, проте легенька.
О дного разу він порадив мені намалювати такий гарний малюнок, щоб усе це запам’яталося дітям і на моїй планеті.
— Якщо вони подадуться в мандри, — сказав він мені, — то це їм стане у пригоді. Часом роботу можна відкласти й на потім, в тому немає ніякого лиха. Та з баобабами зволікати не можна, а то станеться біда. Я знав одну планету, де мешкав ледацюга. Він проґавив три кущики...
І от за розповіддю Маленького принца я й намалював цю планету. Я не люблю повчати. Але в нас так мало знають про шкоду від баобабів, а загроза для того, хто приблукає на астероїд, настільки велика, що цього разу я не втримався і зробив виняток.
«Діти! — кажу я. — Стережіться баобабів!» Я довго працював над цим малюнком, й усе задля того, аби попередити моїх маленьких друзів про небезпеку, що ходить за ними назирці, вони ж бо про неї не знають, як не знав раніше і я. Моє повчання варте тієї праці. Либонь, ви спитаєтеся: «А чому в цій книжці більше немає таких разючих малюнків, як оцей з баобабами?»
Відповідь проста: я вельми старався їх намалювати, але мені не вдалося. Коли ж я малював баобаби, то надихала мене думка про те, що це слід зробити негайно.

Який важливий закон Всесвіту висловив Маленький принц?
Як би ти застосував цей закон до свого життя?
  
###060###
 
СТАРОДАВНЯ АСТРОНОМІЯ
Людині завжди було цікаво, як влаштований світ, у якому вона живе. Підводячи голову, вона бачила таємничий зоряний намет і, звичайно ж, намагалася уявити собі, що таке зірки, Місяць, Сонце....
Звідки взялися небесні світила і наша Земля?
Відповіді на ці питання довелося шукати тисячі років. 
А починалося дослідження косм осу так. Наші далекі предки стали помічати, що прихід тепла або холоду, дозрівання плодів і в’янення природи, розливи річок і посуха пов’язані з положенням на небі Сонця та деяких яскравих зірок.
Першими наукові відкриття в астроном ії зробили жерці Вавилону. Вони навчилися передбачати появу деяких небесних об’єктів. Стародавні єгиптяни вміли віщувати затемнення. А вчені Стародавнього Китаю першими виявили плями на Сонці та склали перший зоряний каталог. До нього увійшло 800 найяскравіш их зірок.
Знання про положення на небі Сонця, планет і яскравих зірок із глибокої давнини використовувалися людьми для передбачування погоди. Це було важливо для землеробства. Перші наукові відкриття в галузі астрономії були зроблені більш ніж 4500 років тому!
Із книги «Найцікавіше про космос»
Астрономія — наука, що вивчає планети, зірки, комети, галактики, туманності та інші об'єкти космосу.
ЧИ ЗНАЄШ ТИ?..
Якщо «зліпити» в одну кульку всі планети Сонячної системи, то їхня маса буде в 750 разів меншою за масу Сонця.

ПЛАНЕТА РОЖЕВОГО СВІТАНКУ
Казка
Колись довкола Сонечка жила весела сімейка планет. Планети були різних кольорів: жовта, голуба, зелена, рожева, золота, срібна і діамантова. Вони кружляли довкола Сонця, як діти у хороводі. Інколи ходили одна до одної в гості. Просто легенько торкалися поверхнями, перекидали місточки — і по тих місточках жителі переходили
з однієї планети на другу.
Можете уявити собі, як це було цікаво! Бо кожна планета мала свої дива, і жителі різних світів завжди могли щось цікаве побачити, чогось навчитися. Наприклад, жителі зеленої планети були дуже гарними садівниками.
Вони розводили різні овочі, фрукти, на їхніх шовковистих луках вільно випасалися стада оленів, буйволів, диких коней, а в лісах співали птахи. Голуба планета була вкрита чистими озерами, морями й океанами, по яких плавали білі лебеді, дикі качки, дельфіни і кити, які дозволяли дітям сідати на їхні лискучі спинки, мов на човники.
Здавалося, жовта планета не могла бути такою привабливою для гостей, бо вона була вкрита пісками. Але це не були звичайні піски! Якщо ви хочете почути місячний концерт — то приїжджайте саме сюди!

###061###
 
В місячні ночі піски починали співати — і цей спів летів поміж усіма світами! Жили
на жовтій планеті дуже сміливі й життєрадісні жителі, котрі не боялися жодних труднощів.

А які чудові замки можна було побачити на золотій, срібній і діамантовій планетах! Це були планети радісних і добрих чарівників, котрі гостинно зустрічали відвідувачів, катали їх на килимах-самольотах, виконували всі бажання і відгадували загадки. Тут ви могли дізнатися секрети щастя і довголіття.
Невже я забула про рожеву планету? О, це була казкова планета квітів! Ніжний рожевий серпанок запахів огортав її такими відтінками ароматів, що вона світилася у космосі, як квіткова корона. І жителі планети були такими ж лагідними та привітними, мов квіти. Ще рожева планета славилася своїми світанками, тому її й називали Планетою рожевого світанку.
Уявляєте, як весело було жити у сімейці планет! Вони ніколи не сварилися між собою, не ворогували, не намагалися один в одного щось відібрати, бо завжди з радістю усім ділилися.
І ось одного дня жителі жовтої планети побачили у своєм у небі красиву червону кульку. Вона швиденько наближалася них. Саме в цей день жовта планета збиралася в гості до блакитної — там проводилося змагання дельфінів. Уже приготували золоті місточки, які мали перекинути до сусідів, — а тут щось зависло між світами і не
давало їм наблизитися.
Червона кулька опустила вниз мереживний місточок. Це пролунало як запрошення на відвідини.
Я вже казала вам, що спілкування між різними світами було настільки мирним і доброзичливим, що ніхто не сподівався підступу. І тому відразу знайшлися охочі піднятися по драбинці і розглянути прибульця зблизька.
Чи можете ви собі уявити, як виглядає космічний пірат?
Ніхто на щасливих планетах ж одного разу не чував про якихось розбійників! І коли перший житель жовтої планети наблизився до великої червоної кульки, то сказав подумки: «Ах! Яка краса!»
Справді, «кулька» була велетенським букетом червоних квітів, котрі не мали коріння, а своїми стеблами були сплетені у тугий круглий клубок.
Легенька мереживна драбинка закінчилася просто перед велетенською червоною квіткою. Щойно мандрівник наблизився до неї, вона гостинно розтулила свої пелюстки, ніби запрош уючи всередину. І лише нога прибульця стала на неї, як квітка поглинула сердегу...
І ось тут я змушена розповісти вам про космічних піратів. Ніхто не знав, звідки вони взялися. Але раптом ці яскраві червоні клубочки заполонили вільний простір між
різними світами. І почали заманювати до себе космічних мандрівників, котрі навіть не підозрювали про небезпеку.
А небезпека полягала ось у чому.
  
###062###
 
Кожен зі світів має свою пам’ять, своє коріння. У корінні записується вся мудрість світу, з пам'яті виростає його майбутнє. Тому космічні світи круглі: їхнє коріння — в ядрі планет, на яких живуть і розвиваються світи. А космічний пірат зовні схожий на планетарний світ, але у нього нема коріння. Нема пам’яті — і нема майбутнього. Лише порожнеча, зав’язана в клубок таємничості! 
Тому кожен мандрівник, котрий потрапляв у червону квітку, відразу втрачав пам’ять. Забував, хто він і звідки прийшов. Намагався знайти якийсь вихід і кудись вибратися, але квіти так тісно переплелися між собою , що блукалець переходив з однієї квітки в іншу — і врешті-решт назавжди залишався у червоному клубочку. І до нього приходив Страх, якого не знали жителі планет.
Як ви думаєте: для чого космічні пірати поглинали мандрівників? Бо вони сподівалися, що коли назбирають пам’ять жителів різних світів, то зможуть знайти своє коріння і стати повноцінною планетою.
Спочатку небезпеки ніхто й не помітив. Адже всі мандрували по світах — і всі поверталися додому. Але минав час — а червоні «їжачки» не давали планетам наблизитися одна до одної. І всі мандрівники, котрі зникли в червоних квітках, не повернулися додому...
Ось тоді й вирішили мудреці з різних планет зібратися на чорному астероїді, де вони проводили свої надзвичайні зібрання. Тут великий маг з діамантового світу відкрив усім таємницю червоних піратів. Він сказав, що читав Вічну Книгу Мудрості. І там описано пришестя розбійників, котрі можуть заразити всі світи страхом і забуттям, якщо не з’явиться біле на чорному. Там так і було написано:
«Коли з’явиться біле на чорному — тоді прийде великий рятівник і переможе розбійників».
І що б це мало означати? Всі мудреці думали і висловлювали припущення, але ніхто не міг з певністю сказати, що означають загадкові слова. Та з’явилася надія. І з тією надією мудреці розлетілися по своїх світах.
А в цей час на жовтій планеті народилася маленька дівчинка. Вона виростала на околиці маленького села, і все, що бачили її сині оченята щоранку, — лише золотистий пісок і чорні гори на горизонті.
Дівчинка росла і з часом навчилася слухати музику пісків та навіть співати разом із ними. Вона любила переходити через довгі дюни, видиратися на вершечок пагорба і звідти подавати голос піскам.
Вони, як маленькі гусенятка, зривалися на її поклик, і бігли уздовж дюн, виспівуючи свої дзвінкі мелодії. Через це дівчинку називали Королевою пісків. А вона й справді уміла підкоряти собі все на світі, мов королева. На її поклик вітер міг приносити то хмаринку, то дзвінкий дощик. А пісні пісків стали такими красивими й мелодійними, що всі мріяли про той час, коли планети зможуть знову обмінюватися своїми радощами та скарбами, і жовта планета порадує всю родину неймовірною музикою, якої ще ніхто не чув.
 
###063###
 
О дного разу на сході сонця дівчинка, як завжди, прибігла на пагорб, щоб поспівати з вітрами. Раптом вона поглянула на вершину чорної гори, з-за якої сходило сонце, і помітила, як у його промінні щось зблиснуло.
Коли сонце піднялося вгору, дівчина побачила велику білу квітку, яка розпустила свої пелюстки назустріч сонцю.
Дивно, але цієї квітки дівчинка ще ніколи не бачила!
У цих горах взагалі ніщо не росте! Та квітка вабила до себе сліпучою красою, — і дівчинка почала видряпуватися на гору.
Хочу вам сказати, що це було зовсім непросто, бо скеля гаряча і дуже слизька, до того ж гостре каміння боляче ранить ноги. Але дівчинка таки піднялася на чорну вершину. Вона помилувалася білою квіткою, а тоді вирішила, що треба показати її усім жителям села.
Її помітили , коли дівчинка лиш е спускалася з чорних гір.
Старий мудрець, який жив по сусідству, вийшов назустріч і сказав сам до себе: «Оце
диво! Біле на чорному! То ця маленька дівчина — рятівниця усіх світів!»
А дівчинка пройшла з квіткою по селу, викликаючи захват і здивування в людей, і раптом підійшла до мережаної драбинки, що вела на червону «кульку», та почала по ній підніматися.
Старий мудрець кинувся їй навздогін, він хотів сказати дівчинці, аби вона нізащо не ступала на квітку, — але мала вже добиралася до червоного «їжачка».
Червона квітка радісно розтулила свої пелюстки, запрошуючи в гості. Дівчинка кинула їй білу квітку — і пелюстки зімкнулися за нею.
І раптом затремтіли пелюстки всіх квіток! Вони водночас почали розтулятися, і їхні червоні «горлечка» ставали білими.
То що ж сталося з пелюстками? Вони поблідли — і вмить порожевіли. А з білих «горлечок» вистрибували загублені мандрівники!
На очах у всіх світів колись червоні «клубочки» почали наче розв’язуватися, квітки відділялися одна від одної і розліталися навсібіч.
— Тепер вони не чинитимуть розбою! — оголосив великий мудрець з діамантової планети. — Але без коріння загинуть у просторах космосу. Чи не знайдеться хтось зі
світів, що захоче прийняти їх до себе?
І тут озвався один з найбільш мирних і лагідних світів. Звичайно ж, це був рожевий світ.
— Вони стали рожевими, — сказали його жителі, — а це означає, що червоний страх нам більше не загрожує. Ми дамо їм коріння свого роду — нехай цвітуть і наповнюють світи рожевим ароматом!
І тоді жовта планета запросила усіх мешканців сусідніх світів на великий святковий концерт. Його подарувала усім щаслива і прекрасна Королева пісків.

Чи сподобалась тобі казкова історія? Чим?
Хто її головний герой? Які герої — другорядні? Як автор ставиться до своїх героїв? Підтверди словами з тексту.
А як ти ставишся до них?
Якими дарунками інших планет ти наповнив би Землю? Від чого б тобі хотілося очистити нашу планету?
Намалюй ілюстрації до твору. Спробуй відобразити всі фантастичні планети. Можливо, ти захочеш придуматуї свою казочку про Планету рожевого світанку.
 
###064###
 
Я НЕ БУВАВ ЗА ДАЛЬНІМИ МОРЯМИ
Я не бував за дальніми морями,
чужих доріг ніколи не топтав —
в своїм краю під буйними вітрами
щасливим я і вільним виростав.
Мене ліси здоров’ям напували,
коли бродив у їхній гущині,
мені поля задумливо шептали
свої ніким не співані пісні.
Коли не вмів ще й букваря читати,
ходив, як кажуть, пішки під столом,
любить людей мене навчила мати
і рідну землю, що б там не було.
Чужих країв ніколи я не бачив,
принад не знаю їхніх і окрас,
та вірю серцем щирим і гарячим:
нема землі такої, як у нас.
Василь Симоненко
Розкажи про свій край — село чи місто, в якому живеш, — так щиро і з любов’ю, як це зробив поет. 
Чим твоя земля особлива?
Яку фразу з вірша ти виділив би як головну думку твору?

ЛЕТЮ ЧИЙ КОРАБЕЛЬ
Із року в рік навколо Сонця,
мов корабель, пливе Земля.
Ми — юнги, юні охоронці,
матроси цього корабля.
Тут батьківщина всіх народів,
тут народились я і ти,
і Місяць — іграш ка природи —
над нами сяє з висоти.
Поглянь: над парусом зеленим
пливуть на палубі Землі
сусіди наші безіменні —
дельфіни, зубри, журавлі.
Ставай на вахту разом з нами,
пильнуй, щоб п’ять материків
були сповиті не димами,
а синім диханням лісів...
Анатолій Качан
Яку головну думку висловив Анатолій Качан у вірші «Летючий корабель»?
З чим порівнює поет нашу планету? Як ти розумієш вислів «ставай на вахту»? Що ти вже сьогодні можеш зробити для збереження Землі?
  
###065###
 
КОЛИСЬ ВЕСНОЮ НА ВОЛИНІ
Надворі будилася весна. Сніг уже танув, і на дорозі, що вела крізь село Колодяжне, стояли тут і там великі калюжі. Подекуди земля вже просихала, а обабіч шляху несміливо показувалася соковита весняна травичка. Дорогою поміж хатами бігло біляве дівчатко, років, може, дванадцяти. На ньому — по-волинському вишивана сорочка, свитка і спідниця. Бігло воно, уважно оминаючи калюжі, і все щось стиха собі підспівувало.
Дівчинка добігла до останньої хати, що за нею вже починався ліс, густий та дрімучий. Під хатою сиділа старенька бабуся і перебирала якесь сухе зілля.
— А куди це ти, дитинко, йдеш? — спитала бабуся.
Дівчатко спинилося, всміхнулось:
— До лісу, бабусю.
— До лісу? А хіба ж ти лісовика чи русалки не боїшся?
— Чого мені боятися? Ось я читала в книжечці про Вілу, то вона зовсім не страшна.
— У книжечці, кажеш? А хіба ти читати вмієш?
— Вмію. А хіба що? Всі ж уміють!
— Дивна ти, дівчино! — зачудувалася бабуся. — Убрана, як усі люди в селі, і по-нашому говориш , а от і читати вмієш. Хто тебе навчив?
— Матуся. Вона і мене, і брата Михайлика навчила, і книжечки нам спроваджує. Батенько хотів був нас у школу віддати, та матуся нас у чужу, московську, школу посилати не схотіла.
— То, кажеш, і мати твоя читати вміє? А чия ти будеш?
Щось я тебе ні під церквою, ні на вигоні між дівчатами не бачила.
— Бо я лише недавно зі Звягеля приїхала. Я — Косачівна, а звуть мене Леся, он там із двору, знаєте, з-за гаю...
— То ти панова донечка! — здивувалася старенька. — А я й не знала, що з панночкою говорю ... Бо як же тут пізнати? І одягнена, як усі дівчата, і говориш, як усі... Я думала, що всі пани, прости Боже, лиш е по-московському балакають та спанська носяться ...
— Може, інші й по-чужому розмовляють, а нам чого своєї рідної мови соромитися? Ми всі вдома лише по-своєм у говоримо: і матуся, і Михайлик, і родичі наші Старицькі, та Лисенки, і дядько Драгоманів, і тіточка ...
Аж тут у дівчини так і стали на очах сльози. Трохи-трохи не розплачеться.
— Чого ти так посумніла нараз, дитино? Отака веселенька була, мов пташка...
— Бо... тіточку москалі в Сибір вивезли за те, що по-нашому говорила і була українкою . Я її так любила!
І знов оченята в Лесі зайшли сльозами, і устонька вона прикусила. Жаль стало старенькій:
— Бог милостив, дитино! І з Сибіру люди вертаються! А ось коли тіточку засудили, то тобі хіба не страшно по-нашому говорити і вдягатися, та ще, як кажеш, і книжки читати?
  
###066###
 
Тут Леся, мов огонь, спалахнула:
— Ой ні, бабусю! Нізащо в світі мови не покину! Я читала книжечку про відважного лицаря, що його вже з коня скинули, до землі списом прибили, а він ще говорив: «Убий — не здамся!» То знов писали, як то перших християн посилали на муки, вогнем палили, диким звірам на поталу кидали, а вони своєї віри таки не зрадили. Так
і ми свого ніколи не покинемо!
— Що ж, дитино, бачу, ти мудра, на книжках учена та ще й завзята вдалася. Але в ліс таки не йди! Тепер весна — таке там у лісі твориться, що й не здумаєш ! Небезпечно тепер людині туди заходити!
А в Лесі оченята новим огником загорілися.
— Що там таке твориться? Розкажіть, бабусю! — почала просити.
— О, багато, багато чого! Ліс зимові білі шати скидає, у весняні, в зелені одягається. А з ним і цар його, лісовик.
А лісовик такий: ти з ним добра, то й він з тобою добрий. Та коли розгнівається за що-небудь — горе тобі! З озера, що на поляні, водяник виглядає, а з ним і донечка його, русалка. Вона дуже любить затягати у воду рибалок молодих! А до неї заходить той, що греблі рве. Хорони Боже, щоб він цього року знов такої потопи не вчинив, як торішньої весни! А зі старої верби виходить мавка. Там вона всю зиму спала. Приходить до неї перелесник, та такий меткий, такий палкий, як сам огонь. Коли його розгнівиш, він відразу хату спалити може! А потерчата понад болотом огники палять — людей у трясовиння заманюють. Треба, доню, добре знати, яке зілля з собою носити, щоб у біду не попасти: чи мак-відюк, чи терлич, чи полин...
— А ви, бабусенько, маєте таке зілля? Як же вам його не мати, коли ви так близько лісу живете!? Багато його отут довкруги вас на призьбі. Дайте ж мені, рідненька, щоб я теж у лісі хоч русалку, хоч мавочку побачила! Так дуже я їх побачити хотіла б!
Довго-довго просила вона, аж поки бабуся не всміхнулася ласкаво, не вибрала з усього зілля маленького пучечка. Дунула на нього тричі, перехрестила, щось пошептала та подала Лесі. Подякувала, вклонилася дівчинка, заткнула пучечок за пояс і побігла в ліс.
Не знати, чи бачила вона в лісі мавку, чи ні. За нею незабаром прибігла наймичка з двору, бо приїхали дядько Старицький з тіткою, а з ними і їх донечка, посестра Лесі, Людка.
Та мавку вона, мабуть, таки бачила, бо багато років пізніше, як уже виросла, написала про неї в «Лісовій пісні». І як чудово написала!
І про лицарів писала, і про перших християн, і про всіх, що за правду з неправдою боролися. Бо маленька Леся — це була велика письменниця Леся Українка.

Чи сподобалася тобі розповідь про дитинство Лесі Українки? Як ти її назвеш: казкою, легендою, притчею чи оповіданням?
А що тобі відомо про таємничих мешканців лісу, про яких написала згодом Леся Українка?
Змалюй портрет маленької Лесі власними словами, використовуючи вислови з тексту.
Якщо в тексті зустрілись незрозумілі слова, зазирни у тлумачний словник.
 
###067###
 
ТІШСЯ, ДИТИНО , ПОКИ ЩЕ МАЛЕНЬКА
Тішся, дитино, поки ще маленька.
Ти ж бо живеш навесні,
ще твоя думка літає легенька,
ще твої мрії ясні.
Мрія полине із думкою вкупці
геть у далекі світа, —
крил не втинай сизокрилій голубці,
хай вона вільно літа!
Чи пам’ятаєш ти казку-дивницю ,
як то колись принесла
тую цілющ у-живущ у водицю
дрібна пташина мала?
їй не страшні були дикі простори,
скелі і хвилі морські,
перелітала найвищії гори, —
мала крильцята прудкі.
Так твоя думка швиденько полине,
тільки їй волю даси,
і принесе з чарівної країни
краплю живої роси.
І як приступить журба невсипуща
та до серденька твого, —
тая росиця цілюща-живуща
буде живити його.
Хай же та мрія із думкою вкупці
лине в незнані світа, —
крил не втинай сизокрилій голубці,
хай вона вільно літа!

Про яку голубку говорить Леся Українка? Як по-іншому можна висловити думку поетеси? Яким одним словом можна назвати сизокрилу голубку?
Прочитай наступні вірші Лесі Українки. Поетеса часто бувала в Криму і дуже любила море. Зверни увагу, як мелодійно і красиво змальовує вона його словами.
  
###068###
 
ХОТІЛА Б Я ПІСНЕЮ СТАТИ ...
Хотіла б я піснею стати
у сюю хвилину ясну,
щоб вільно по світі літати,
щоб вітер розносив луну.
Щоб геть аж під яснії зорі
полинути співом дзвінким ,
упасти на хвилі прозорі,
буяти над морем хибким.
Лунали б тоді мої мрії
і щастя моє таємне,
ясніші, ніж зорі яснії,
гучніші, ніж море гучне.
Леся Українка

ВЖЕ СОНЕЧКО В МОРЕ СІДА ...
Вже сонечко в море сіда;
у тихому морі темніє;
прозора, глибока вода,
немов оксамит, зеленіє.
На хвилях зелених тремтять
червонії іскри блискучі
і ясним огнем миготять,
мов блискавка з темної тучі.
А де корабель наш пробіг,
дорога там довга й широка
біліє, як мармур, як сніг,
і ледве примітна для ока.
Рожевіє пінистий край;
то іскра заблисне, то згасне...
Ось промінь останній!.. Прощай,
веселеє сонечко ясне!
Леся Українка
Який вірш хочеться проспівати, ніби пісню?
Спробуй своїми словами створити образ моря перед заходом сонця, використовуючи вислови з віршів.

Прочитай оповідання про Тараса-мандрівника, який теж думав про те, як створений цей світ. У дитинстві він чув народні перекази про стовпи, що підпирають небо.
  
###069###
 
ЩО ВОНО ТАМ , ЗА ГОРОЮ ?
Уривок з повісті «Княгиня»
Село!... Гай-гай, скільки любих, чарівливих образів прокидається в моєму старому серці з цим дорогим для серця словом! Село... І от стоїть передо мною наша вбога, стара біла хата з потемнілою сол ом’яною стріхою та чорним димарем; біля хати на причілку — яблуня з червонобоким и яблуками, а круг яблуні — квітник, улюбленець
моєї незабутньої сестри, моєї терпеливої, моєї ніжної няньки; біля воріт стоїть стара розлога верба з засохлим верхів’ям, а за вербою — клуня, оточена стогами жита, пшениці й усякого збіжжя, а за клунею косогором піде вже сад, та який сад! Бачив я багато на своїм віку таки путящих садів — як, наприклад, Гуманський, чи Петергофський, — та що то за сади! Ш ага мідного не варті, як порівняти з нашим пишним садом: густим, темним, тихим — одне слово, другого такого саду нема на цілому світі. А за садом — левада, за левадою — долина, а в долині тихий, ледве дзюрчить, струмочок, оточений вербами й калиною та повитий ш ироколистим и тем нозеленим и лопухами, а в цьому струмочку під навислими лопухами купається білявий хлопчик; викупавшись, біжить він долиною та левадою, вбігає до тінистого саду, падає під першою грушею чи яблунею й засипає справжнім, безтурботним сном. Прокинувшись, дивиться на протилежну, за садом, гору, дивиться, дивиться й сам себе питає: «А що воно там, за горою ? Там мають бути залізні стовпи, що підпирають небо. А що, якби піти та подивитися, як вони там його підпирають? Піду та подивлюсь, бо це ж недалеко».
Встав він і, не надумуючись, пішов долиною та левадою просто на гору. Ось виходить він за село, минув царину, іде з півверстви полем, а в полі стоїть висока чорна могила; видряпався він на могилу, щоб з неї подивитися, чи далеко ще до тих залізних стовпів. Стоїть хлоп’я на могилі й дивиться на всі сторони: і по цей бік село, і по той бік село, і там із-за темних садків виглядає трьохбанна церква, білою бляхою вкрита, і тут теж виглядає церква з темних садків, і теж білою бляхою вкрита.
Хлопець задумався. Ні, гадає він, сьогодні пізно, не дійду я до тих залізних стовпів, а вийду завтра разом із Катрею. Вона до череди корови пожене, а я піду до залізних стовпів; а сьогодні одурю Микиту (брата), скажу, що я бачив залізні стовпи, ті, що підпирають небо. І він, клубочком скотивш ися з могили, встав на ноги і, не оглядаючись, пішов до чужого села. На його щастя, зустрінулись йому чумаки, спинили й запитали:
— А куди ти мандруєш, парубче?
— Додому.
— А де ж твоя дома, небораче?
— В Керелівці!
— Так чого ж ти йдеш у Моринці?
— Я не в Моринці, а в Керелівку йду.
 
###070###
 
— А коли в Керелівку, так сідай на мою мажу, товаришу, ми тебе довеземо додому.
Посадовили його на скриньку, що буває в чумацькому возі на передку, і дали йому в руки батіг; поганяє він собіволи, наче нічого не сталося. Під’їжджаючи до села, побачив він на протилежній горі свою хату та й гукнув весело:
— Онде, онде наша хата!
— А коли вже ти бачиш свою хату, — сказав хазяїн возу, — то йди собі з Богом!
Він зняв хлопця з воза, спустив його на землю і, звертаючись до товаришів, сказав:
— Нехай іде собі з Богом.
— Нехай іде собі з Богом, — промовили чумаки, і хлопець поб іг собі з Богом у село.
Надворі вже смеркало, коли я (бо цей білявий хлопець був ніхто інший, як скромний автор цього, хоч і не сентиментального, а проте сумного оповідання) підійшов до нашого перелазу; дивлюся через перелаз на двір, а там під хатою, на темному, зеленому, оксамитному шпориші всі наші сидять собі гуртом і вечеряють; тілько моя старша сестра й нянька Катерина не вечеряє, а стоїть собі біля дверей, підперши голову рукою, і ніби поглядає на перелаз.
Як висунув я голову з-за перелазу, вона скрикнула: «Прийшов, прийшов!», побігла до мене, вхопила на руки, понесла через двір і посадовила вечеряти, сказавши: «Сідай
вечеряти, приблудо!» Повечерявши, сестра повела мене спати і, поклавши в постелю, перехрестила, поцілувала і, усміхаючись, знову назвала мене приблудою...

Чи хотілось тобі мандрувати, як малому Тарасові? Розкажи цікаву пригоду, що трапилася в дитинстві з тобою.
Спробуй створити маленьку п'єсу про Тарасові мандри, використовуючи діалоги з оповідання.
Чим відрізняється п'єса від оповідання?

І досі сниться: під горою
меж вербами та над водою
біленька хаточка. Сидить
неначе й досі сивий дід
коло хатиночки і бавить
хорош еє та кучеряве
своє маленькеє внуча.
І досі сниться, вийшла з хати
веселая, сміючись, мати,
цілує діда і дитя,
аж тричі весело цілує,
прийма на руки, і годує,
і спать несе. А дід сидить
і усміхається...
 
###071###
 
Ти знаєш, що Іван Франко дуже любив байки. Прочитай байку «Лисичка і Рак» і спробуй висловити «силу» цього твору.

ЛИСИЧКА І РАК
Казка
Здибалася Лисичка з Раком. Стала собі, глядить на нього, як він помаленьку лізе, а далі давай над ним насміхатися.
— Ну, та й швидкий же ти, нема що мовити! Правдивий неборак! А скажи мені, Раче-небораче, чи то правда, що тебе раз у великодню п'ятницю по дріжджі посилали, а ти аж за рік у великодню суботу з дріжджами прийшов та й ті насеред хати розілляв?
— Може, коли й правда була, — каже Рак, — а тепер дуже на брехню подобає.
— Овва! Значить, ти тепер прудкіший зробився?
— Прудкіш ий чи не прудкіш ий, а тобі на кпини не здатний. Коли хочеш знати, який я прудкий, то давай побиймося об заклад, що я швидше від тебе до того корчика добіжу.
— Що? Що? Що? — дивувалася Лисичка. — Ти хотів би зо мною об заклад бігати?
— Не тілько побіжу, а ще й тобі на один скок випередки дам і швидше тебе при меті буду, — мовить Рак.
Побилися вони об заклад. Стала Лисичка на один скок поперед Рака, а Рак учепився їй кліщами за хвіст. Рушила Лисичка, біжить щодуху, аж курява здіймається. Добігла до мети та й кличе:
— А де ти, Раче?
Нічого не чути.
— Ну, Раче, де ти там? — ще раз кличе Лисичка та й обернулася хвостом до мети.
Отоді Рак пустився від її хвоста та й каже:
— Та осьде я! Давно вже жду на тебе, аж троха поза мету забіг.
Іван Франко

Як ти назвеш рису характеру, якою славиться лисиця? Як цією рисою скористався рак?
Творі мо разом.
Напиши коротеньку п'єсу за мотивом байки та розіграй її з друзями в ролях, намагаючись передати в інтонації, рухах та міміці характери своїх героїв.

РОЗВИВАЙСЯ , ЛОЗО , БОРЗО
Розвивайся, лозо, борзо,
зелена діброво!
Оживає помертвіла
природа наново.
Оживає, розриває
пута зимовії,
обновляєсь в свіжі сили
й свіжії надії.
Зеленійся, рідне поле,
українська ниво!
Підоймися, колосися,
достигай щасливо!
І щоб всяке добре с ім’я
ти повік плекала,
і щоб світу добра служба
з твого плоду стала!
Іван Франко
Борзо — швидко.
Чи схожі між собою вірші Тараса Шевченка та Івана Франка?
Як ти висловиш одним реченням головну думку цих поезій? 

###072###

ЦВІТУТЬ БУЗКИ, САДОК БІЛІЄ
Цвітуть бузки, садок біліє
і тихо ронить пелюстки,
напівзабуте знову мріє,
як помах милої руки.
У небі вітер кучерявий
колише теплую блакить,
і на землі гойдає трави,
і затихає, й знов шумить.
І раптом схоплює на крила
хвилясті співи журавлів, —
і давня казка, вічно мила,
зринає крізь хвилястий спів.
Максим Рильський

СИНОВІ
Ти був іще малий котигорошок,
така собі одна із людських мошок,
що виповзли на сонце, бо весна
тепло лила із келиха без дна,
і щось собі блаженно лепетали, —
і от тебе розумники спитали
(можливо, й сам слова сказав я ті):
— Чим хочеш бути, хлопчику, в житті?
Серйозний, як усі котигорош ки,
ти на питання це подумав трош ки
і відповів: людиною. Дитя!
Благословляючи твоє життя,
у трудну виряджаючи дорогу,
яку пораду чи пересторогу
я кращу дам, ніж дав собі ти сам?
Будь вірним слову, що усім словам
із ним одним ніколи не зрівняться!
Хай веселять тебе любов і праця,
хай дружби непогасної крило
гірке від тебе відганяє зло,
і хай у час останній свій про сина
спокійно я подумаю: людина!
Максим Рильський

На кого ти хочеш бути схожим, як виростеш, — на казкового героя чи на самого себе?
Чому так важливо бути в житті самим собою? Чим тобі найбільше подобається займатися в житті? Що, на твою думку, робить людину щасливою?
Як ти розумієш вислів «бути людиною»?
Пригадай поради своїх батьків та друзів. Які з них вважаєш найважливішими для себе?
  
###073###
 
ЯК ДУБ ІЗ ВІТРОВІЄМ БИВСЯ
(уривок)
Не одно уже століття
Дуб стояв, простерши віття, —
весь в корі, як у броні,
трудні роки, ночі й дні...
Знав одне лиш добре діло.
Листя дихало й раділо,
Дуб добрячим обростав —
доки й сам, як витязь, став.
Батьком був він Клену й Глоду.
Всім давав він прохолоду.
Кожен знав: хай грім гримить —
Дуб од бурі захистить.
Ось минуло ще століття...
Розгулялось лихоліття:
з півночі, з-п ід білих вій
хижо глянув Вітровій.
Глянув, станув, розігнався,
Дуб зелений захитався,
віттям він загомонів:
— Стережись! Встає мій гнів!
Ми ж ні в чім тобі не винні.
Ми — в землі, в своїм корінні!!! —
...Та іде на Дуба в бій
розбиш ака Вітровій.
— Не шматуй красу зелену!
Я — захисник В’язу й Клену.
Ти на нас не налітай! —
пропадом ти пропадай!
Вітер слухати не хоче —
Дуба рве, свистить, регоче.
Густо Гусінь наліза —
думає, що Дуб — лоза.
Ну, а Дуб стоїть, не гнеться,
силі Вітру не дається...
Павло Тичина
Цей вірш Павло Тичина написав у 1943 році, коли український народ боровся проти німецького загарбника, який прийшов на нашу землю. Чи вплинув настрій поета, який
вболівав за долю рідного краю, на написання цього вірша?
На кого схожий Дуб, а на кого — Вітровій?
Пригадай усе, що ти знаєш про байку. Чи можна історію про Дуба й Вітровія назвати байкою?
  
###074###
 
ВЕСЕЛИЙ ДОЩ
Дощ полив, і день такий полив’яний,
все блищить, і люди як нові.
Лиш дідок, старесенький, кропив'яний
блискавки визбирує в траві.
Струшується сад, як парасолька,
мокрі ниви і порожній шлях...
Ген корів розсипана квасолька
доганяє хмари у полях.
Ліна Костенко

ПРИРОДА МУДРА
Природа мудра. Все створила мовчки.
Росинку поту втерла на брові.
На буреломах сходять мухоморчики —
театр ляльковий просто на траві.
Один великий, в брилику озерце.
Оранжеві, червоні ковпачки.
Здається, вийде гном ик в камізельці,
застебнутий на срібні гаплички.
І вклониться. Задзвонить бубонцями.
Драбиночку приставить до гриба.
І краснолюдки підуть з куманцями
повз гриб, що зветься Жаб’яча Губа.
Ідуть, ідуть, ідуть та спотикаються.
А на грибку, під криласом пташок,
з великим пензлем, у зелених капцях
фарбує гном оранжевий дашок.
Йому злізати високо і круто.
Він пензель той тримає обома.
Як гарно все! І все така отрута.
І сіє дощ ... І гномиків нема...
Ліна Костенко

Прочитай вірші Ліни Костенко і зверни увагу, як чудово поетеса «малює» словами! Які вислови допомогли їй створити в твоїй уяві особливо яскраві «картинки»?
Вивчи один із віршів напам’ять.
Спробуй «розширили», «розфарбувати» своєю уявою окремі картинки. Напиши маленьке оповіданнячко або вірш за рядком:
«Лиш дідок, старесенький, кропив’яний
блискавки визбирує в траві».
Чим, на твою думку, поетичний текст відрізняється від прозового? Які почуття викликає в тебе поезія?
  
###075###
 
Найкраща весняна забава для хлопчаків — це гра у футбол.
Вона виховує у них не лише спритність і силу. А що ще?
Поміркуй над цим, читаючи оповідання відомого українського письменника Михайла Слабошпицького.

БРАТ ЗНАМЕНИТОГО ВОРОТАРЯ
Цього дня Костик завжди чекає з нетерпінням. Неділя — день особливий. День великого футболу у їхньому маленькому містечку. Справжнє свято для всіх. Уже після обіду, задовго до матчу, люди поспішають на стадіон.
Навіть з околиш ніх сіл приїздять геть переповнені автобуси. Шикуються довгими рядами біля входу на стадіон.
Людей тут збирається ще більше, ніж на базарі буває.
Але Костя не біжить на стадіон з усіма. Він ще терпляче сидить удома, тільки час од часу перепитує в Олега:
— Нам ще не пора?
Старший брат читає книжку, ніби нікуди йому сьогодні й не треба йти, і відповідає знехотя, бо Костя вже зовсім засмикав його одним і тим же запитанням:
— Потерпи, ще рано.
Костик умикає телевізор, сідає перед ним, готується терпіти із усіх сил. Але яка передача може зрівнятися з футболом! Усі Костикові думки тільки й крутяться довкола нього. Олег його дуже дивує — зовсім не готується до гри. Може, так зачитався, що й геть забув про неї?
Треба йому нагадати.
— Ти там не дуже вискакуй із воріт, щоб не було, як минулого разу, — каже Костик.
— Не вчи вченого їсти хліба печеного, — сердито відповідає Олег, навіть не глянувши в його бік.
Костик нищечком зітхає: ну чого це брат ніколи не хоче обговорити з ним гру? Сам же казав, що він на футболі розуміється, як суддя міжнародної категорії. Потім Костик думає: Олег, звичайно, все вже обговорив із тренером.
На те ж він і тренер. I при цій думці йому стає легше:
Олег добре знає, як йому грати. Отже, можна зовсім не хвилюватися за нього. Такі м’ячі з «дев’ятки» витягатиме, що стадіон тільки охатиме від захвату.
Нарешті Олег закриває книжку.
— Можна збиратися.
— А я вже готовий! — зривається Костик на ноги.
— Тоді допоможи мені.
Складають у спортивну сумку бутси, гетри, труси і чорного светра з першим номером на спині.
— Можна, я нестиму сумку? — зазирає в очі братові Костя.
З сумкою у руці Костик завжди відчуває себе знаменитим воротарем. Ніби не Олег, а він — надія всієї команди й улюбленець усього міста. Сміливо кидається в ноги суперників, накриває собою м’яч, а суперники перечіплюються об Костика й летять покотом у ворота.
  
###076###
 
Він із усмішкою оглядається на них: якщ о вони залетіли в сітку — не страшно, аби не м’яч... Хай полежать, оговтаються. Потім він парирує одинадцятиметровий. А в суперника вже паніка: непробивний воротар! Хіба ж такий може пропустити хоч один м’яч? Ніколи не пропустить.
Скоріше небо упаде, аніж м'яч опиниться за його спиною в сітці!..
Костик так замріявся, що раптом перечепився об бордюр і гепнувся на тротуар. Навіть ліктя зчесав. Олег допоміг йому встати й запитав:
— Боляче забився?
— Та трохи є, — відповів Костик і проковтнув сльози.
— А ти бачив, як мені перепадає під час матчів?
— Бачив... У тебе в кожному матчі — травма!
— Ну, не в кожному, але часто буває. Знаєш , воротарський хліб не з медом!
— А мені вже й зовсім не болить, — сказав Костя, бо йому було соромно, що він такий ґаволов. — Трохи заболіло й одразу ж перестало...
— Давай сумку, — запропонував Олег.
— Ні, я сам, — рішуче відповів Костик.
На вході до стадіону Олега вітають голосними вигуками.
— То що, воротарю, виграємо? — запитують.
— Постараємося, — відповідає він. — А гра покаже...
— А куди ти без білета? — перепиняє Костика контролер. — Ач, який спритник!
— Я з братом, — розгублено дивиться Олегові в спину.
— З яким братом? — уже відтісняє його з проходу контролер. Тут Олег оглядається і каже контролерові:
— Це мій молодший брат. Хіба не впізнали?
— Та не впізнав же, — розгубився контролер.
Тепер він дивиться на Костика з повагою не меншою, ніж на Олега.
— Проходь, хлопче.
І вже навздогін:
— Брат у тебе, скажу, клас!
Костя анітрохи не дивується тим словам. Він і сам добре знає, що такі воротарі на дорозі не валяються. їх удень з вогнем пошукати треба. А на полі вже починається розминка. Костя стає в Олега за воротами. Йому добре буде видно кожен братів рух.
— Тільки щоб я і слова не чув од тебе під час гри, — гукає йому Олег. І спритно ловить м’яча. — Щоб ти мене не відволікав!..
Начеб Костик сам того не знає! Начеб він хоче Олегові заважати! Звичайно ж, мовчатиме, як риба. Нарешті обидві команди вибігаю ть на центр поля. Привітання, оплески стадіону. А м'яч уже у грі. Сильна команда цього разу до них приїхала. Не засіла в обороні, а весь час атакує Олегові ворота. На нього сиплеться удар за ударом. Олег одбиває або ловить м’яч і весь час щось сердито виказує своїм захисникам. Мабуть, щоб уважніше грали. Щоб не ловили ґав. Бо весь час суперники пасуться біля штраф ного майданчика.
 
###077###
 
Такого ще на цьому стадіоні не бувало. Олег раз пораз витирає рукою лоба. І спина в нього геть мокра.
Під час перерви Костик узнає, що суперник — чемпіон області. Тепер зрозуміло, чому так важко з ним грати.
Ходячи між рядами глядачів, чує розмови: «Аби не воротар — капець був би...», «Так, воротар усю команду врятував!», «Це ж яке щастя, що в нас такий воротар!», «Він і в київському «Динамо» себе показав би!..».
Костикові хочеться розказати на весь стадіон, що воротар — це його брат, що Костик носить до сам ого стадіону його сумку з формою. Але скажи, то ще не повірять, на
сміх піднімуть.
Перерва скінчилася, і команди знову на полі. Тепер Олег стоїть у протилежних воротах. Костик перебігає туди.
— Олеже, молодець! — гукає на ходу.
Олег у відповідь показав кулака. Все зрозуміло: Костик знову мовчатиме. Олегові не до нього. І тут — яке щастя! — у ворота суперника влітає м’яч. Увесь стадіон зривається на ноги.
— Го-о-о-о-ол! — летить над усім містечком. І той крик, мабуть, чути в усіх навколиш ніх селах.
А Олег біля своїх воріт походжає од радощів на руках. Треба й Костикові навчитися так ходити. Повернеться сьогодні зі стадіону й одразу почне вчитися. Та Олег уже забув свої витівки, бо суперник рветься до його воріт. Удар! Олег, мов тигр, кидається і відбиває м’яч. Знов удар! І знов Олег одбиває м’яч. Оплески на трибунах, захоплені вигуки. Ось їхній капітан обводить захисників і виходить з Олегом один на один. «Усе пропало», — з жалем думає Костик.
Олег вискакує з воріт назустріч гравцеві. Костя зажмурює очі. Над стадіоном стало тихо-тихо. «Ясно, гол», — обпекла Костика думка. І він, не розплющуючи очей, з розпачу сів на землю. А з трибун лунає голосний крик:
— Негідник! Костолом! З поля його! З поля!
Костик розплющив очі й побачив, що м'яч зовсім не в воротах, а в Олегових руках. Але брат чомусь не підводиться. Через усе поле до нього вже біжить лікар у білому халаті.
Суддя показує гравцеві, який біг на Олега з м'ячем, червону картку. Той утяг голову в плечі і під різкий свист трибун іде з поля до роздягалки.
Нарешті Олег з допомогою лікаря встає. Лікар веде його за ворота. З розсіченої брови в Олега тече кров.
— Боляче, Олеже? — кидається до нього переляканий Костик.
— Не дуже... Поболить і перестане. В тебе ж перестав лікоть?
— Ага, — каже Костик і розуміє, що Олегові болить набагато дужче, а він ще й усміхається. Який терплячий у нього брат. Він теж таким буде.
 
###078###
 
— Тобі, хлопче, вже не треба виходити на поле, — каже лікар Олегові. — Попроси заміну.
Та Олег заперечливо хитає головою: «Ні».
Лікар розгублено розводить руками, а Олег уже знову у воротах. До кінця гри рахунок не змінюється. Отже, перемога. Олега з букетами квітів у руках підкидають угору. А він бігає розгубленим поглядом навсібіч. І чомусь подумалося Костикові, що його шукає.
— Тут я! Тут! — гукає Костик йому з натовпу.
Та Олег, звичайно ж, не чує його голосу. Костик продирається крізь натовп, хтось наступає йому на ногу, а він гукає і гукає:
— Олеже? Олеже! Я тут!
Нарешті Олега відпустили, і він стоїть із розсіченою бровою , у брудному, порваном у светрі і не перестає розглядатися. Костик підходить і притуляється до нього.
Олег обіймає брата і запитує:
— То що?
— Олеже... — аж задихнувся Костик од хвилювання. — Ти такий молодець!..
— Ти теж у мене молодець, — сміється він. — Це ж треба — промовчав за ворітьми цілу гру! Майже подвиг!
— Олеже, — шепче йому Костик, щоб ніхто не почув. — Ти не знаєш, як важко...
— Було мовчати і не підказувати мені?
— Ні... Важко бути братом знаменитого воротаря... Я так за тебе хвилювався, що в мене аж голова тепер болить!
— Значить, ти — справжній брат, — зовсім серйозно сказав Олег.
— Я понесу додом у твою сумку, — просить Костик.
— Звичайно, — погоджується Олег. — А як же інакше?

Хто з героїв оповідання, на твою думку, найцікавіший?
Яка риса характеру в Олега тобі найбільше подобається?
Що є найважливішим у стосунках між братами?
Чому Костик вважає, що бути братом знаменитого воротаря — важко?
Спробуй побудувати план оповідання і дуже коротко переказати його зміст, використовуючи вислови з твору.
Розкажи про свої стосунки з братами або друзями, використовуючи діалоги.
  
###079###
 
Хліб — це життя, квіти — краса й натхнення. їм присвячено багато прислів’їв, загадок, легенд і казок, пісень, віршів, оповідань і картин.
Чи були ви в полі, коли колоситься пшениця? Чи бачили її безкрає море, дихали повітрям, напоєним запахом колосся? Така краса не може не приваблювати будь-яку людину, тим більше поетів і письменників, які передають її за допомогою художнього слова. Воно у творі — красиве, сильне, виграє, як самоцвіти на сонці, різними відтінками. За допомогою слова автори твору передають почуття й так описують
картини природи, життя, що ми їх уявляємо й відчуваємо. Як це їм удається? Допомагають художні засоби: слова-ознаки, які підкреслюють в описаному особливі якості (золотий коровай), слова в переносному значенні чи порівняння (усміхається, як маля, вся земля). 
— Паничику чорнобривчику, чом не виростаєш?
— Я росту, росту: листя — у висоту, корінь — углибину, у чорну землю, у холодну воду, що рідним голосом говорить.
— Паничику чорнобривчику, а вже літо рум’яне!
— Ще почекаю, не зацвітаю: ще тому літові немає краю!
— Паничику чорнобривчику, а вже літо медове!
— Ще я розкущуся, розгуляюсь, піду квітником, як козак
навприсядки, зеленим чубом розмаю!
— Паничику чорнобривчику, а вже літо серпневе! Пшеницю жне, снопи кладе, палке, жарке, від сонця аж руде!
— Та ось мій цвіт на обжинковий віночок. Цвіт смаглявий, кароокий; скільки в небі зірок, стільки в мене квіток!
— Паничику чорнобривчику! Пізня осінь морозом пахне!
— Виший мене на сорочці чорнобривими нитками: темними, як ніч, червоними, як літо. Буду тобі коло серця процвітати.

Коли починалися жнива, жінки одягалися по-святковому й усім сімейством вирушали в поле. Якщо в когось із господарів був великий лан і він не встигав учасно зібрати врожай, то скликав толоку. Це дуже давня форма колективної взаємодопомоги. На неї запрошували переважно сусідів і родичів. Учасникам таких гуртів не платили, а лише їх харчували. За допомогою толок наш народ зумів вижити в тяжкі часи ворожих набігів, які спустошували землю.
Учасників жниварської толоки називали в народі «женчиками». Першою починала зажинок найстарша жінка, яка жала перший сніп. Якщо в родині була дівчина на виданні, то із зерен першого снопа мали спекти весільний коровай. Після цього жінка зверталася до присутніх:
Ой жніте, женчики, обжинайтеся,
І на чорную хмару озирайтеся.
Господар відповідав:
Швидше жніть до оборіжка —
Там пирогів повна діжка!
Найстарша жниця заводила зажинкову пісню, і її підтримували:
Живо, женчики, живо
Дожинайте ниву,
Нарешті нива зібрана. Женчики з піснями й вінками йшли
до господаря:
Із золотої нивки —
Житнії, пшеничнії,
Будемо плести віночки
З золотої пшенички...
Відчиняй, пане, ворота,
Бо йде твоя робота.
Несем тобі вінки Щоб були величнії.
 
###080###
 
ЧОРНОБРИВЦІ
Чорнобривщв насїяла мати
у моїм свїтанковїм краю.
Та й навчила веснянки сшвати
про квїтучу надїю свою.
Як на ті чорнобривці погляну,
бачу матір стареньку,
бачу руки твої, моя мамо,
твою ласку я чую, рїдненька.
Я розлуки і зустрїчї знаю,
бачив я у чужій стороні
чорнобривці із рідного краю,
що насіяла ти навесні.
Як на ті чорнобривці погляну,
бачу матір стареньку,
бачу руки твої, моя мамо,
твою ласку я чую, рідненька.
Прилітають до нашого поля
із далеких країв журавлі.
Розцвітають і квіти, і доля
на моїй українській землі.
Як на ті чорнобривці погляну,
бачу матір стареньку,
бачу руки твої, моя мамо,
твою ласку я чую, рідненька. 
 
Сонце гріє, вітер віє, а вода тече.
Наша мати пшениченька
золоту сорочку тче.

А в тій золотій сорочечці, як маля,
Буде красуватися, буде усміхатися
вся земля.
Сонце гріє, вітер віє, а вода тече.
Наша мати пшениченька золотий коровай пече.

А золотий коровай на столі засія —
Буде веселитися і благословитися вся земля.

###081###
 
Давно, коли не було ще на небі Чумацького Шляху,
Коли на Вкраїні не знали, звідки привезли
солі до хліба святого, до цибулі і, ясно ж, на саламаху ,
В одному селі знайшовся парубок добрий.
«Поїду, — сказав, — поїду по сіль за десятий обрій!
Поїду в долину білу, де висохло море,
Солі привезу людям, щоб зменшити їхнє горе!»
Збирались діди та й мовляли хлопцеві молодому:
«Не їдь же туди! Ніхто ще звідтіля не вернувся додому.
Там ти осліпнеш од блиску білого поля!»
Одначе поїхав хлопець, тверда була в нього воля.
По дорозі він бачив, як люди косили пшеничні лани
й сіножаті,
І ставав же він їм на підмогу, але не лишався
на їхньому святі.
«Не моє це діло, — він мислив, — обжинки чужі
святкувати,
Коли десь там чекають солі рідні люди і рідна мати!»
А за десятим обрієм відкрилася біла долина.
Впав на землю чумак од радості, до солі припав очима.
Наморений — заснув до світанку, і після важкої ночі
Сонце хотів привітати, але сіль йому виїла очі.
Сонця не видно, та чути — ключ журавлиний курличе,
Додому дорогу показує, чумака в небеса він кличе.
І поїхав чумак по небу білою своєю гарбою ,
За журавлями поїхав, сіль розкидав за собою.
Не знаємо, як зустрічали його на вкраїнських полях,
Та з того часу біліє на небі Чумацький Шлях.
Під ним літаки пролітають, мрії проходять по ньому,
Сіль космонавти збирають, вертаючись до рідного дому.

Давайте пригадаємо, яке слово вживається зі словом хліб.
Сіль, правда? Адже недарма кажуть: зустрічати хлібом-сіллю, піднести гостям хліб і сіль, подякувати за хліб, за сіль.
І завжди ці два слова в парі.
Але між хлібом і сіллю існує значно глибший зв’язок, тільки люди вже давно про нього забули. З давніх-давен люди, приручивши тварин, розводили худобу, їли м ’ясо та пили молоко.
Сіль їм була не дуже потрібна, бо в м ’ясі вона є, а до молока її зовсім не треба. Та ось люди осіли на одному місці, починали сіяти хліб, розводити городину. Рослинна їжа була прісною, несмачною: з ’являється сіль — приправа до їжі.
Хліб — усьому голова. Хліб... Таке м ’яке, пахуче, тепле слово, а ще й яке таємниче! Є воно лише в слов’янських мовах.
Як давно печуть хліб? 7 тисяч років тому люди вже пекли в попелі коржі з розтовченого в ступі зерна. У Стародавніх Єгипті, Греції та Римі вже користувалися дріжджами, які робили хліб пухким і м ’яким. У Римі, наприклад, було 300 пекарень, де випікали хліб для багатих і для бідних. У середні віки цим займалися монастирі, а пізніше спеціальні організації пекарів — цехи. З того часу змінювалася лише техніка випікання хліба (За Аллою Коваль).
 
###082###
 
Багатьма скарбами обдарована Україна. її прославили на весь світ золоті лани пшениці, родючі чорноземи, надзвичайно працьовиті люди й невимовно красиві народні пісні.
Народна пісня — невеликий усний віршований твір, призначений для співу.
Рідна пісня — це душа українського народу, його життя та історія. Задушевна, милозвучна, проста, вона полонить серця слухачів не тільки на нашій Батьківщині, а й далеко за її межами.
Скільки пісень складено українцями? Достеменно на це запитання не відповість ніхто. Записано майже 300 тисяч.
А скільки їх залишилося невідомими для збирачів і фольклористів! На думку дослідників, загальна кількість українських народних пісень — від мільйона до двох.
Народні пісні виникали як результат колективної творчості. Складені обдарованими людьми, поширюючись, пісні доповнювалися, змінювалися й удосконалювалися численними виконавцями. Вони ставали змістовнішими, поетичнішими, мелодійнішими. Ім’я ж першого автора забувалося. У різних місцевостях одну й ту ж пісню переробляли, а тому виникали її варіанти. Майже кожна пісня має кілька варіантів. Отже, народні пісні складалися колективно: їх автор — народ.
За своїм змістом народні пісні дуже різноманітні. Ми ознайомимося лише з колядками та щедрівками, колисковими піснями й веснянками.
Колядки та щедрівки є важливою частиною різдвяного обряду та зустрічі Нового року. Колядки виконуються напередодні Різдва й на Різдво, а щедрівки — на Новий рік. Вони призначені господарю й господині, усій родині, хлопцям, дівчатам, удовам, бабусям. У них діти висловлюють побажання здоров’я та статків господарям, величають їх: «Ясен місяць — пан господар, Красне сонце — господиня, дрібні зірки — його дітки».
Багато колядок і щедрівок мають жартівливий характер: малі колядники й щедрувальники просять обдарувати їх щонайкращими, на їхній погляд, дарами: «... Дайте вареник, грудочку кашки, кільце ковбаски».
З давніх-давен у слов’янських народів першим річним святом уважалася весна. Пробудження природи від зимової сплячки захоплювало людей, і вони виражали свою радість танцями та піснями, бажаючи передати свій настрій природі.
На вигонах гуртами збиралася молодь, співала, танцювала й жартувала. З усіх кутків села линув, ніби перегукуючись, чарівний мотив весняної пісні.
Веснянки — поетичні твори, що славили прихід весни й супроводжувалися іграми й обрядовим дійством. Веснянки співали від ранньої весни й до Зелених свят. їм приписувалася магічна сила.
У деяких місцевостях України, залежно від географічної зони, співати веснянки починали тоді, коли вперше кувала зозуля, в інших — коли прилітала вівсянка й виспівувала пісеньку. 
Як тільки довколишні пагорби звільнялися від снігу, молодь, зібравшись у гурти, заспівувала:
Весну, за уявленням наших предків, приносили на крилах птахи. Тому на початку березня матері й бабусі випікали обрядове печиво у формі пташок. Таке обрядове печиво називали «жайворонками» або «голубами». Діти, співаючи, носили їх по селу, провіщаючи й закликаючи весну: «Весна, весна красна, прийди, весно, з радістю, з великою милістю!»
Якщо хтось уперше бачив ластівку, то тут же брав грудочку землі й жбурляв їй услід, приказуючи: «На тобі, ластівко, на гніздо, а людям на добро!»
 
###083###
 
Найперші уявлення про світ дитина одержує з колискових пісень. Головне їх призначення — приспати дитину. Усю любов, ніж ність, баж ання бачити своє дитя щасливим, розумним, здоровим й гарним матір уміщує в невибагливі рядки й простеньку мелодію, організовану ритмом гойдання колиски. Монотонний тихесенький наспів і пестливі лагідні слова мають заспокоїти й приспати дитину.
Кожна мати до відомих колискових пісень додає щось своє. Існують різні пісні: колискові для дівчаток, для хлопчиків. 
Котику сіренький,
Котику біленький,
Котку волохатий,
Не ходи по хаті,
Не ходи по хаті,
Не буди дитяти.
Дитя буде спати,
Котик — воркотати.
Ой на кота воркота,
На дитину дрімота.
А-а-а-а! А-а-а-а!
Багата фантазія українського народу створила безліч казок, у яких живуть споконвічні мрії про перемогу добра над злом, чесності й розуму над підступністю та нерозсудливістю. Тому й не втрачають вони своєї привабливості. Це казки про тварин, чарівні та соціально-побутові. Вони мають героїв і по-своєму відображають дійсність.
У соціально-побут ових казках події відбуваються в побуті (у повсякденному житті). Вигадані герої та пригоди, у які вони потрапляють, сприймаються як реальні. Це найважливіша ознака цих казок. Одні з героїв відзначаються розумом, кмітливістю, хитрістю, а інші — навпаки. У таких казках багато гумору й вигадки. Якщо вилучити з казки вигадку, вона стане оповіданням.
 
###084###
 
 Чоловіка звали Петром, а жінку — Христиною. Обоє вони були такі ліниві, що палець об палець не вдарять.
Трапилось одного разу, що ні Петро, ні Христина не хотіли помити горщик після сніданку. Вони довго сперечалися над цим горщиком. Наприкінці домовилися, що хто з них перший заговорить, той і буде горщик мити.
Цілий день ходили мовчки, немовби води в рот набрали. Жодного слова не промовили одне до одного. Наступного дня вранці прокинулися, але не говорять.
Сусіди дивуються, що ж воно таке? Німими стали, чи що?
Тоді одна сусідка залишилася біля них, щоб довідатися, чому Петро та Христина не говорять. Довго сиділа вона в них у хаті й усе чекала, коли вже буде цій мовчанці кінець.
А як набридло далі сидіти, то встала і, виходячи з хати, зняла хустину, що висіла.
Тоді Христина не витримала.
— Так, так! Тепер я бачу, що в тебе довгі руки, але чужим добром не забагатієш.
Тут озвався й Петро.
— Оце ти й будеш, Христино, горщик мити, бо ти перша заговорила.
Христина помила горщик, та на тому й казці кінець.

Один завзятий юнак, який захоплювався наукою, намагався вирішити тисячі питань, що хвилювали його розум, хотів перенестись із землі на небо, піднятись у захмарні висоти. Він їздив із країни в країну, мандрував від одного моря до іншого, проникав у світ сил підземних і сил підводних, жадібно долучався до знань і, нарешті, став гігантом знань, розуму й тілесної сили.
Залишилося йому осягнути розумом іще небесну сферу, і тоді б він став усемогутнім. Він пішов у гори, піднімався все вище й вище, прагнучи ще більших знань для досягнення всемогутності. Так блукав він довгими днями й ночами, поки, нарешті, не сяйнув йому промінь надії. Він знайшов золотий ключ, який відкривав доступ на небо. Тепер юнакові треба було піднятися вище хмар і стати перед дверима вічності.
Тихої весняної ночі він дістався найвищої земної вершини, де не ступала людська нога. Під ним пропливали хмари. Знизу не долинало жодного звуку, не відчувалося найменшого подиху вітру. У всій величині й красі сяяли зорі, а їх промені утворювали перед ним срібну дорогу, по якій він міг піднятися до порога неба. І юнак пішов цією срібною стежкою, широко розплющивши очі, не озираючись, усе вище й вище...
— Не тремтіти, — сказала йому зірка з правого боку.
— Не оглядатися, — мовила зірка ліворуч.
— Про все забути, — додала яскрава зоря й подивилася на нього з невимовним глибоким сумом.
І юнак не тремтів, не оглядався й тримав напоготові ключ, оскільки був уже перед дверима вічності.
— Про все забути! — повторила яскрава зоря, а юнак уже вкладав ключ у замок, котрий сяяв, розсипаючи врізнобіч барвисті промені.
— Забути про все! — нагадала йому зоря. — Забути зелену землю, своє дитинство — раз і назавжди. Забути батьківщину, братів і сестер, матір, яка вигодувала й викохала тебе.
Тут юнача рука й затремтіла. Він не витримав і озирнувся. І тієї ж хвилини з гуркотом полетів крізь хмари на весняну зелену землю.
Довго лежав він, ніби в глибокому сні. А коли отямився й озирнувся довкола — усе зникло. У руці він тримав, ні, не золотий ключ, а золотисту квітку. Це чарівний ключ протягом ночі перетворився на весняну квітку первоцвіт, яка пустила вже коріння в дорогу для юнака землю його батьківщини.
 
###085###
 
Світ, у якому ми живемо, завжди був наповнений таємницями. Чому на небі так багато зірок? Як і коли виникло життя на Землі? Чому одні простори вкриті річками, а інші — пустелями й горами? Чому існує добро й зло, правда та кривда.
Давні люди не знали, як пояснити, чому іде дощ, чому на небі сяють зорі, світить сонце і віє вітер, з ’являється блискавка, відбувається зміна дня й ночі, пір року, як виникли різні ремесла, тому й почали складати вигадані розповіді, у яких пояснювали їх походження. А ще вони вірили, що в кожного природного явища є свій бог і про них також складали розповіді. Нині на ці запитання ви можете знайти відповіді в енциклопедіях, інтернет-джерелах тощо. А колись людина намагалася сама зрозуміти й пояснити незвідане. Ті початкові уявлення про світ дійшли до нас у міфах.
Міфи (з грецьк. оповідь) виникли дуже давно. У них розповідається про походження світу, життя в ньому. Зміст міфів тепер сприймається як фантастичний. Проте в час їх створення люди вірили, що насправді так і було.
У слов’янських міфах, що дійшли до нас, розповідається про боротьбу світлих і темних сил природи, світла та пітьми, Білобога й Чорнобога. Міфологічні уявлення наших предків не втрачені назавжди. Вони продовжують жити в народних традиціях, святах, піснях, прикметах, прислів’ях і приказках. 
Сварог — бог неба, світла та ковальства. Наші предки вважали, що на людей він дивиться з неба через віконечка, а вночі віконечка світяться — це зорі.
Даждбог — бог сонця. Давні люди себе називали «даждбожичами» — онуками бога сонця.
Білобог — головний бог добра. Один із найдавніших і найголовніших персонажів давньоукраїнської міфології. За повір’ям, творець Землі, Води, Світла; батько Перуна, захисник людей від зла; господар Вирію та повелитель інших богів. Народні легенди зображують Білобога в постійній боротьбі з Чорнобогом (символ протиборства добра і зла). Перетворювався, згідно з повір’ям, у Білого Лебедя.
Вирій — у міфах це острів у Всесвіті, першоземля богів і світу. Тут росло першодерево світу — прадуб із молодильними яблуками безсмертя. Сюди ж зліталися птахи на зиму.
Перун — бог дощу, блискавки й грому.
Лада — богиня весни.
І сказав Сокіл Чорнобогові: «Щ о ж, іди у свою Пітьму і володарюй там».
Ступив Чорнобог у безконечний Морок, і відразу тіло його вкрилося чорною смердючою шерстю. І незлюбив Чорнобог Пітьму, зародилася в нього заздрість до Білобога.
І задумав він війну проти Білобога.
І гукнув на всю силу, що аж луна пішла Пітьмою: «Ось іду війною проти Білобога. Або знищу його і Сокола та й заволодію Вирієм, або знищу весь Білий Світ, аби скрізь було Єдине Царство Пітьми».
Почув ці слова Білобог і гукнув на всю силу — аж луна пішла на весь Білий Світ: «Ось стану на захист Сокола, і Вирію, і Добра. Знищу я Чорнобога і перетворю Пітьму у Світло».
І тоді мовив слово Сокіл на вершечку Прадуба:
«Ось почнеться війна між Білобогом і Чорнобогом, між Добром і Злом, між Світлом і Пітьмою, між Правдою і Кривдою. І не буде тій борні кінця-краю, бо не буде без неї Життя».
 
###086###
 
А Творець усього сущого Сокіл сидить на вершечку Прадуба й думу думає. Довго-довго. Тьма часу минула. І тоді сказав Сокіл своєму синові Білобогу: «Творитимемо твердь, щоби на ній життя буяло. Тож тепер пірни, сину мій, на дно озера Живої води й набери — скільки зможеш — золотого піску й розсій у пітьмі його, аби твердь була». 
І пірнув Білобог на дно Священного Озера, схопив піску в
обидві жмені, випірнув із води і пішов Чорний Світ золотим
піском засівати. І де він сипав — утворилася Земля з долинами й полями.
Тоді Перун слово мовив до Сокола:
«Великий Роде, дозволь і мені Землю творити».
І сказав Сокіл: «Іди».
І ось пірнув уже Перун на дно Озера, набрав обидві жмені священного піску та тільки хотів випірнути, аж озеро Живої Води товстою кригою вкрилося. То Чорнобог підкрався до Вирію й заморозив Озеро крижаним подихом своїм.
Що робити Перунові?
Він запхав пісок собі в рот, а в руки схопив з-за пояса вогненні стріли й щосили пробив ними кригу, ще й пустив блискавку в Чорнобога, обпалив його.
Провалився Чорнобог у темну прірву свою й став чорною слиною рани-опіки мастити, аби знову йти в наступ на Білий Світ.
А Перун кинувся Землю творити. І там, де він викидав із рота пісок, гори утворилися.
Довго думу свою думав Сокіл. Тьма часу минула.
І зніс Сокіл золотий жолудь. І сталося диво: виросло з того жолудя розкішне й могутнє Першодерево. Дуб-Стародуб. 
І наче зорі розцвіли на його крислатому гіллі: то вродили МОЛОДИЛЬНІ ЯБЛУКА — плоди невмирущості. Стало довкола світло й весело.
Тоді злетів Сокіл на вершину Першодерева й сказав: «Я створив Вирій. Тут моє місце на віки вічні. Звідси я творитиму Світ».
 
###087###
 
Тарас Григорович Ш евченко — видатний український поет. Народився в сім’ї селянина-кріпака в с. Моринцях на Черкащині. Згодом родина Ш евченків повертається в с. Кирилівку, де минуло все дитинство поета, з ним пов’язані його перші дитячі спогади й життєві враження.
Уже з дитячих років у Тараса виявляється надзвичайна допитливість розуму, особлива вразливість натури, проявляється неабиякий хист до малювання. Вуглиною чи крейдою він малював на стінах, дверях і дошках. Пізніше розпочалися життєві негаразди, які переслідували хлопця. Померла мати, а пізніше — батько. Тарас пішов у люди, «щоб добру навчили». Він дуже хотів вчитися малювати. Пан Енгельгард, від’їжджаючи з усією прислугою до Петербурга, забирає й Тараса. Однак найважливішою подією в його житті була зустріч із земляком — художником Іваном Сошенком, потім — з письменником Євгеном Гребінкою та художником Карлом Брюлловим. Друзі викупили Тараса з неволі. Настав період його справжнього розквіту. Тарас Ш евченко багато пише, малює й подорожує. Виходить друком його «Кобзар», який сколихнув серця, розбудив розум народу, прагнення до волі.
За вільне, свободолюбиве слово царська влада заслала Тараса Шевченка на 10 років в казахські степи. Це підірвало його здоров’я.
«Туга за рідним краєм робить поета ще більше вразливим на красу України. Усе, чим гарна українська земля: небо, природа, люди, побут, — являється тепер перед поетом у повній величі, мов щось найдорожче у світі, найсвятіше, єдине, утрачене навіки» 
Сонце заходить, гори чорніють,
Пташечка тихне, поле німіє.
Радіють люде, що одпочинуть,
А я дивлюся, і серцем лину
В темний садочок на Україну.
Лину я, лину, думу гадаю,
І ніби серце одпочиває.
Чорніє поле, і гай, і гори,
На синє небо виходить зоря. 
Вірші Тараса Шевченка привертали й привертають увагу композиторів. Вони мелодійні, як народна пісня. Поет увібрав у свою душу пісенність українського народу разом із колисковою від матері, чумацькими піснями від батька, ліричними й жартівливими від сестри Катерини, односельців. Він і сам співав, як соловейко.
«Зоре моя вечірняя» — це початок поеми Тараса Шевченка «Княжна» і пісня. Музику написав композитор Яків Степовий. За характером мелодії, простотою та щирістю пісня надзвичайно подібна до народної.
 
###088###
 
Іван Якович Франко — видатний український поет. Народився на Львівщині в
с. Нагуєвичах в сім’ї коваля. Мати Івася надзвичайно любила українську пісню.
З її голосу хлопчик запам’ятав багато народних пісень. Івась ріс розумним, допитливим, жвавим і непосидючим. Любив л забігати в батькову кузню й слухати розповіді селян і заробітчан.
Навчався спочатку в сільській школі в Нагуєвичах, а згодом — у гімназії в місті Дрогобичі. Мав від природи здібності до навчання, був наполегливим і працьовитим. Писати почав ще в школі. У восьмому класі віршів набралося на цілу збірку.
Унесок Івана Ф ранка до української літератури й культури величезний. Залиш ив спадщину не лише українською, а й німецькою, польською, російською й чеською мовами.
Його твори друкувалися в багатьох європейських газетах, часописах, енциклопедичних виданнях і різноманітних збірниках тощо.
Письменник знав безліч народних казок, байок і пісень про тварин, залюбки розповідав їх своїм дітям. Пізніше всі казки про тварин він об’єднав під одним заголовком «Коли ще звірі говорили». 
Червона калино, чого в лузі гнешся?
Чого в лузі гнешся?
Чи світла не любиш, до сонця не пнешся?
До сонця не пнешся?
Чи жаль тобі цвіту на радощі світу?
На радощі світу?
Чи бурі боїшся, чи грому з блакиту?
Чи грому з блакиту?
Не жаль мені цвіту, не страшно і грому,
Не страшно і грому.
І світло люблю я, купаюся в ньому,
Купаюся в ньому.
Та вгору не пнуся, бо сили не маю,
Бо сили не маю.
Червоні ягідки додолу схиляю,
Додолу схиляю.
Я вгору не пнуся, я дубам не пара,
Я дубам не пара:
Та ти мене, дубе, отінив, як хмара.
Отінив, як хмара.

Немає друга понад мудрість,
Ні ворога над глупоту,
Так, як нема любові в світі
Над матірню любов святу.
Не ділиш мудрості з братами,
Її злодії не вкрадуть,
її не згубиш по дорозі,
Вона є вільна серед пут 
 
###089###
 
Видатна українська письменниця Лариса Петрівна Косач (літературний псевдонім Леся Українка) народилася 25 лютого 1871 р. у м. Новограді-Волинському. Узимку Косачі жили в м. Луцьку, а літом — у с. Колодяжному. Саме на Волині минуло дитинство Лесі. У сім’ї було шестеро дітей. Мама, відома письменниця Олена Пчілка, сама навчала дітей писати, читати, грати на фортепіано. Батьки багато уваги приділяли їхній освіті, розвивали інтерес до літератури, вивчення різних мов, бажання здійснювати переклади відомих іншомовних творів. На четвертому році життя Леся навчилася читати, а на п ’ятому — писати. Одна з найулюбленіших книжок — збірник сербських народних дум і пісень і «Міфи класичної давнини».
Дівчинка захоплювалася й театром.
Відпочиваючи в бабусі в Гадячому, охоче, з радістю готувала для сільських дітей мамину лялькову оперету «Кармелюк» — була в ній і головним режисером, і костюмером, й актрисою. У дев’ятирічному віці дівчинка почала навчатися гри на фортепіано.
У шестирічному віці Леся навчилася вишивати. Та найбільшим дитячим захопленням її була поезія. У дитинстві вона заучувала напам’ять і декламувала кожний вірш, що потрапляв їй на очі, насамперед байки Л. Глібова.
У тринадцять років Леся почала друкуватися. У 1884 р.
у Львові в журналі «Зоря» було опубліковано два її вірші «Конвалія» і «Сафо», під якими вперше з ’явилось ім’я — Леся Українка. А історія появи вигаданого імені чи псевдоніма така. Леся та її брат Михайлик вирішили подати свої перші вірші до львівського журналу, але наче б то негоже було відразу в одному номері публікуватися двом Косачам.
Тож мама запропонувала Михайликові псевдонім Обачний, а Ларисі — Леся Українка.
Письменниця знала більше десяти мов, рідну та світову літературу, історію, філософію.
У дитинстві Леся тяжко захворіла. З недугою боролася все життя. Останні роки Леся Українка жила в Грузії та Єгипті. Невблаганно прогресувала хвороба. Перемагаючи тяжкі страждання, вона знаходила силу працювати. Там, далеко від рідної домівки, вона все частіше згадувала дитинство, перед нею поставали картини задумливої поліської краси. Так виникла «Лісова пісня», яка була написана за кілька днів тяжкохворою поетесою.
Дідусь письменниці по матері Петро Якимович вів свій родовід від грека-перекладача, який у Запорозькій Січі своєю кмітливістю та хоробрістю здобув визнання. Гетьман козаків Богдан Хмельницький узяв його на службу до канцелярії перекладачем (по-староукраїнському звався «драгоман»).
З того часу нащадки грека й стали прозиватися Драгоманами. Згодом до Драгоман додали суфікс -ов, так і з ’явилося прізвище Драгоманов. Це дівоче прізвище мами Лесі Українки.
Прочитайте вірш «Надія». Це перший вірш Лесі, який вона написала в 9 років. Дівчинка присвятила його рідній тітці Олені, яку за національні переконання царська влада заслала до далекого Сибіру.
Зверніть увагу, що його написала ваша ровесниця — дев ’ятирічна Леся Українка.
 
###090###
 
Леонід Глібов — відомий український поет і байкар. Його дитинство минуло на Полтавщині. Ще малим Льолик — так називали хлопчика — дуже любив квіти і з великим бажанням доглядав за ними. За це рідні й знайомі називали його «квітчастим королем». Так з ним і віталися: «Здоров був, Льолику, квітчастий королику!»
Крім байок, яких митець написав більше ста, Л. Глібов був автором ліричних віршів. Для дітей створив багато жартівливих пісеньок, віршованих загадок та акровіршів.
Він підписував їх вигаданим ім ’ям, тобто псевдонімом — дід Кенир. Так раніше називали співочу пташку канарейку. Леонід Глібов писав ці твори спочатку для власних
дітей.
Любов до України, її чарівної природи та людей поет-байкар проніс через усе життя. 
Літаючи по дворах, Ґава
Шматок ковбаски добула;
Хоч кажуть, що вона дурна роззява,
А до крадіжки здатная була.
От узяла та й полетіла,
Щоб недалечко, у ярку,
На самоті поснідать до смаку:
Усе було, ще ковбаси не їла.
«Спасибі, — думає, — розумним головам,
Що в світі потрудились,
Усячину робить навчились;
Поміж людьми, як кажуть, добре й нам:
Що-небудь можна роздобути».
Не вспіла Ґава носом ткнути,
Аж і Лисичка тут стоїть
І жалібно квилить:
— Голубко-кумонько! Тебе я ждала-ждала,
Аж плакала, як виглядала,
Щоб голосочок твій почуть,
Хоч на хвилиночку про горенько забуть.
Ти, може, серденько, того й не знаєш,
Як гарно, любо як співаєш —
І соловейко так не втне.
Розваж хоч трошечки мене! —
Прийшлось роззявитись дурному горлу:
— Кра! кра! — а ковбаса додолу,
Лисичка хап — і у кущі мерщій,—
Оддячила кумі своїй!
Прокрякала роззява, огляділась —
Чортма куми і снідання нема.
— А щоб ти, — каже, — подавилась,
Лукавая кума!
Прилащиться підлиза хоч до кого:
Солодкії слова
Приманюють великого й малого,—
То вже така дурниця світова;
Про се розумні знають люде,
Та що ж ви будете робить:
Хто маже — не скрипить,—
Так, мабуть, і довіку буде.
 
###091###
 
Павло Глазовий — один із найпопулярніших українських гумористів. Народився на Миколаївщині. У його творах відчувається любов до рідної землі, до свого народу, уболівання за українську мову й українське мистецтво. Теми гуморесок і байок різноманітні: про школу, село, учителів, студентів, про побутові справи тощо.
Байкам Павла Глазового притаманні дотепність і влучність. Його називали найвеселішим письменником в Україні. 
Творчість Павла Глазового — життєдайна, його вірші додають людям настрою, допомагать побачити в житті більше світлого, радісного, стати добрішими.
Крізь чорну скелю світле Джерело
Прозору воду в затінку лило.
А поблизу, серед жоржин і трав,
Фонтан грайливо бризки розкидав
І глузував з малого Джерела,
З його води, що слізкою текла:
— Нещасне, бідне, жалюгідне ти!
Навіщо й жити, як отак текти?
Дзюрчиш, безсиле, в тіні, в холодку
І квасиш грязь із глини та піску...
На мене ти, задрипане, поглянь,
Як граю я в ясно-рожеву рань,
Як наді мною райдуга-дуга
Вогнем горить, мов арка дорога.
Поглянь, як гордо в квітах я стою .
І, хвилькою всміхнувшись, 
 Джерело Фонтанові відповіло:
— Ти показний! Але не в блиску суть.
Увечері твій чорний рот заткнуть.
А хай заткнути спробують мене, —
Нутро гори прорву я кам’яне
І все-таки до сонця донесу
Непоказну, живу свою красу.

— Яка ж бо ти дурна!
Яка ти бідна, квола!
То в квітах ніжишся,
То замерзаєш гола,
То гнешся від дощів,
То сохнеш без води,
А потім роздаєш
Важкі свої плоди.
Пора вже стать давно
Розумною, сусідко! —
Стовп Яблуню повчав,
Поскрипуючи гидко.

###092###
 
Грицько Бойко народився на Донеччині. Складати вірші почав ще в дитинстві.
Успадкував поетичний дар від батька, який навіть розмовляв віршами. Його справедливо можна назвати майстром сміху в поезії для дітей. Він умів не тільки розважати малих читачів, а й з теплим, доброзичливим гумором дотепно зобразити найрізноманітніші вади дитячого характеру.
Майже 100 віршів Грицька Бойка стали піснями. їх покладено на музику відомими українськими композиторами: «Морозець», «Кришталева зимонька», «На місточку» та багато інших. 
Весною біля школи
Усім знайшлося діло:
Гуртом ямки копали
І деревця садили.
Один Мишко тинявся
І потирав долоні, —
Він був за консультанта
У нашому загоні.
До кожного підходив,
Повчав нас без упину:
— На дно насипте добрив,
А зверху — вогку глину!
Та корінь засипайте
Мерщій, Катюшо й Людо,
Бо яблунька засохне
І яблук тут не буде.
— Авжеж, не буде яблук, -
Промовила Катюша, —
Бо це, як хочеш знати,
Не яблунька, а груша!

Покарав малого тато, —
Той стоїть в кутку кімнати.
Плаче хлопчик і рида.
Дума хлопчик: «Не біда!
От як виросту, — кімнати
Буду круглі будувати.
Буде хата в нас така:
В ній ні одного кутка!»
 
###093###
 
Це дідусь хороший мій,
Звуть його так — Веремій.
Так він дивно розмовляє,
Що попробуй зрозумій!
В цирку був я з дідусем —
Ми там бачили усе:
І жонглера, і ведмедя
На швидкім велосипеді.
Я крутивсь, дідусь спитав:
— Ти прийшов ловити ґав?
Ну й дідусь мій, Веремій!
Що він каже? Зрозумій.
Грались ми з Рябком кудлатим
Посварилися із братом.
Брат мовчав і я мовчав,
А дідусь обох повчав:
— Так до бійки недалеко!
Що це ви розбили глека?
Братик, плачучи, сказав:
— Глека я не розбивав!
Ну й дідусь мій, Веремій!
Що він каже? Зрозумій.
Ми були біля криниці.
З неї я хотів напиться.
Нахиляюсь, гнуся, гнусь —
До води ж не дотягнусь.
А дідусь мій: — Щ о? Попив?
Шилом патоки вхопив?
Знов мені не зрозуміло:
Тут — ні патоки, ні шила.
Ну й дідусь мій, Веремій!
Що він каже? Зрозумій
Братик спать ніяк не хоче:
Хоч і сонні в нього очі,
Вередує: — Я не ляжу!
А дідусь ласкаво каже:
— От якби ти зараз ліг,
Ти б заснув без задніх ніг!
Братик ліг, питає в нього:
— Де ж у мене задні ноги?
Ну й дідусь мій, Веремій!
Що він каже? Зрозумій.
Я, сестричка й менший брат
Втрьох збирали виноград,
Сперечалися ми все:
Хто з нас кошик понесе?
Дідуся ми розгнівили:
— Що ви кашу заварили?
— Де ж та каша? — мовив брат.
— Ми ж збирали виноград!
Ну й дідусь мій, Веремій!
Що він каже? Зрозумій.
 
###094###
 
Стояла зима. Уся земля була вкрита пухким снігом, наче м’яким укривалом, під котре ховались усякі рослини. І справді, там було дуже тепло корінцям, травинці та квіточкам, але їм було сумно в темній хатці, вони ждали весни, щоб любе сонечко послало своє проміння зігнати сніг, зігріти холодну землю, випустити їх хоч із теплої, але дуже темної хати. 
М аленькому блакитному дзвіночку було дуже сумно; він почав прислуховуватися, що робиться вгорі, йому чувся якийсь гомін. Це бігали по садку діти, грались у сніжки й робили снігову бабу, вони дуже раділи зимі.
— Послухайте, сестрички! — загукав дзвіночок до інших квіток. — Послухайте, який угорі гомін: може, прийшла весна?
— Ох, коли б то скоріше весна! — прошепотіла біленька конвалія, зітхаючи. — Як я люблю дивитися на гарних метеликів і слухати чудові співи пташок. А сонечко, Боже, яке гарне!
— Страшенно нудно так довго тут сидіти, так би вже хотілося розпустити свою гарну мережану спідничку! — промовив красень тюльпан.
— Годі вам балакати! — пробурчав старий реп’ях, прокидаючись. — Хвилини спокою не даєте.
Квітки затихли, якби тільки старий заснув.
— Якби мені хотілося подивитися, що робиться на землі! — промовив тихесенько оксамитний чорнобривець.
— Ой! Як я вже скучила за тим сонечком! — сказала маленька польова гвоздика.
— І чого це ви так турбуєтеся за тим сонцем? Хіба я гірший від нього? — промовив згорда соняшник. — Ось нехай тільки я вийду на світ, тоді побачите, що моє листячко краще від сонячного променя.
— Ач, як хвалиться! — прошепотіла фіалочка, нахиливши до конвалії свою гарну голівку.
— А мені здається, — промовила красива півонія, що тут є кращі від тебе, соняшнику, та й не величаються! — І вона з презирством глянула на нього.
Соняшник хотів уже сперечатись, але в цей час знову прокинувся старий реп’ях і сердито гримнув:
— Мовчіть, дурні! Ніяк не дадуть заснути. Спіть краще та ждіть, усе буде у свій час.
Маленька незабудка здригнулась і міцно притулилася до фіалочки, але не заснула, а прислуховувалася до чогось.
— Послухайте, малеча, що я вам скажу, — промовила пишна жоржина. — Я бачила зиму. Це було торік чи позаторік — не пам’ятаю. Я спізнилась увійти в хату, бо задивилася на сонечко, котре ховалося за хмари, і весь обрій палав червоним світлом, наче полум’ям. Картина була чудова! Але я не вспіла надивитись, як раптом зірвався вітер, зашумів по деревах, зробилося темно — і посипав густий та лапатий сніг, вітер сердито крутив його на всі боки. Одна сніжинка впала мені на голову й пошкодила моє красиве листя. Я мерщій сховалась у хату.
— Ой, як страшно! — промовила, здригнувшись, гарненька рожева стокроть. Вона міцно притулила до себе листячко, як би хотіла захиститися від холоду.
 
###095###
 
— Не вірте цій цокотусі, — промовив первоцвіт. — Ви ж знаєте, що я перший виходжу на світ і хоч у кінці, але все ж таки бачив зиму, і вона зовсім не така страшна.
— Я теж бачив зиму, — промовив синенький барвінок. — Як хочете, то розкажу вам.
— Розкажи, розкажи! Це дуже цікаво! — загомоніли всі квітки.
— Слухайте, але не верещіть так, бо старий реп’ях прокинеться й буде гримати. Був я ще малесеньким пуп’янком, і мені дуже захотілося побачити зиму. От як усі поснули, я тихесенько відчинив віконце й визирнув. І, Боже ж мій, яку красу я там побачив! Дерева стояли в срібному прозорому вбранні, уквітчані кришталевими квітками, котрі здавалися чудовими гірляндами, що додавали деревам ще більшої краси. Земля теж була загорнута в дорогу блискучу матерію, убрану срібними зірочками. А маленькі кущі були подібні до фантастичних квіток у якомусь зачарованому садку. І все блищало й переливалося на сонці, мов дороге каміння.
Я дивився й не міг відвести очей від цієї краси. Але пробіг вітер, зробилося дуже холодно, я спішно зачинив віконце й ледве зігрівся у своїй теплій постелі.
Поки барвінок це оповідав, квітки поснули. Не спала тільки маленька рожа, що була в тому самому місці саду, але стояла на вікні в будинку. Маленька щілина в рамі давала їй спромогу чути все, що розказував барвінок, їй страшенно хотілося вийти в садок, щоб там подивитися на зиму.
— Любий барвінку, якби ти знав, як мені хочеться побачити зиму! — промовила рожа. — Чи не можна вийти?
— Яка ти ще не розумна дитинка, — промовив ласкаво барвінок. — Ну куди ти підеш у своєму легкому вбранні!
Рожа подивилася на свою літню суконьку й зітхнула.
— Ну, то розкажи ще що-небудь, любий барвінку, — просила вона. Барвінок нічого не відповів, він уже спав.
— Чого мені лякатися холоднечі, — міркувала собі роженька. — У мене хоч і легенька сукня, але я маю листя, у котре я можу загорнутись. Тільки одну хвилинку подивитись і годі!
Коли це нараз вона почула, що коло неї щось зашелестіло.
Це був дуже гарний нічний метелик. Він спав на тому вікні вгорі й упав якраз біля рожі. Він уже розпустив крильця, збираючись летіти, коли роженька почала його прохати:
— Любий метелику, поможи мені вийти в садок: я так хочу побачити зиму.
Метелик згодився й вилетів у щілину. Рожа за ним висунула голівку.
— Поможи мені, братику, висунутися ще більше, — просила вона метелика.
— Ой, як же зимно! — скрикнув він.
— Ой, як гарно! — промовила рожа. — Як усе блищить. Які чудові квітки на деревах і яка красива земля у своєму дорогому білому вбранні. А чи бачиш, які блискучі срібні зірочки літають у повітрі?
Але метеликові було не до того. Ніжки його дуже змерзли, і він хотів швидше в хату.
— Пусти мене, сестричко, у хату, бо я зовсім замерз.
Але рожа не чула його слів: вона милувалась, що було перед очима. Справді, картина була дуже гарна. Якраз місяць вийшов з-за хмари й освітив усе своїм чарівним блідим світлом. Його промінь упав на ялинку, що росла біля вікна, і так чудово освітив її, що вона здавалася зробленою з діамантів, а її блиск уразив маленьку рожу так, що вона затрепетала своїм листячком — і радісно гукнула до метелика:
— Ти тільки подивись, яка краса! Я ще зроду не бачила такого чарівного деревця.
— Чудово, чудово! — шептав метелик. — Але мені холодно, я мерзну, зовсім мерзну. Ходімо швидше в хату.
— Ще тільки хвилиночку — і підем, — казала рожа.
— У мене зовсім задубіли крильця, — ледве чутно шептав метелик. - Я вже не маю сили.
І він схилився на роженьку.
Але здивована рожа нічого не чула й не примітила, як заховався місяць, повіяв вітер і почав шарпати листя, у котре вона загорнулась.
— Метелику! Метелику! Мені холодно, ходім швидше, бо я замерзну, — гукала рожа й силкувалась вернутись у кімнату.
Але злюща зима не любить живих квіток. Вона міцно прикувала рожу до щілинки, і маленька цікава квіточка почала замерзати.
 
###096###
 
Жив собі хлопчик на ім’я Антончик. Не сказати б, що був він великий мудриголова, однак і не дурник. Не сміливець, але й не страхополох. Не трудяга-роботяга, проте й не лінюх. Хвацько катався на роликових ковзанах. І, звісно, з ранку до вечора міг сидіти біля телевізора й дивитися мультики. Одне слово, це був звичайнісінький хлопчик, яких ми зустрічаємо на кожному кроці.
Тим часом одна потаємна мрія вирізняла Антончика з-поміж інших хлопчиків і дівчаток: він хотів стати найбільшим багатієм на землі. «Ех, якби мені знайти скарб! — мало не щодня марив Антончик. — Щоб була там ціла гора золота й кош товного каміння, як у графа Монте-Крісто.
Ось тоді б я став найщасливішим у світі!» І щоразу при цій думці Антончик тяжко зітхав, бо не знав, як йому свою мрію здійснити...
Якось після сніданку він вибіг на вулицю погратися. Бачить: стоїть неподалік їхнього будинку ветхий згорблений дідок, чимось схожий на казкового гнома, стоїть і силкується підняти із землі впущену з рук палицю. Та, мабуть, від старості кістки в дідка геть негнучкі стали, бо ніяк він не нагнеться.
А без палиці й півкроку ступити йому несила. Тому Антончик підбіг, підняв палицю й каже:
— Ось, дідуню, тримайте. Тільки не впустіть знову, бо я побіжу до своїх друзів гратися, і вже не буде кому вам підсобити.
— Красненько дякую, — прошамотів дідок. — Бачу, ти добросердий хлопчик. Тому маю тебе за це винагородити. Скажи, чого б тобі найдужче хотілося?
— Е, — махнув рукою Антончик, — ви все одно того не зробите.
— А ти скажи. Може, і зроблю.
— Я, дідуню, дуже хочу стати найбільшим багатієм, — замріяно сказав Антончик. — Якби мені ціла купа золота, а на додачу ще й купа коштовного каміння, як у графа МонтеКрісто, я був би найщасливішим у світі!
— Так, так, — задумливо поскубав свою сиву бороду дідок. — А ти певен, що саме це робить людину щасливою?
— О! — вигукнув Антончик. — Ще й як певен!
— Що ж, хай буде по-твоєму, — мовив дідок і загадково усміхнувся.
Він прошепотів якісь таємничі слова, махнув палицею — і тієї ж миті чарівна сила підхопила Антончика, крутнула кілька разів, і не встиг він опам’ятатися, як опинивсь у величезній, з високим склепінням кам’яній печері, зовсім порожній і таємничо-зловісній. Печеру наповнював легкий сизо-рожевий туман.
Антончик боязко роззирнувся. Та впевнившись, що йому не загрожує ніяка напасть, ступив кілька кроків уперед. Раптом його увагу привернуло якесь химерне світіння. Антончик повернувся в той бік і побачив, як просто на землі лежить велика купа сліпучо-білих і багряно-червоних, жовтавих і зелених камінчиків. Кожен із
них був завбільшки з голубине, а то й куряче яйце й відсвічував мерехтливим вогнем.
— Та це ж справжнісінькі діаманти!.. А ось рубіни!.. І смарагди! — у захваті вигукував Антончик, хапаючи то один камінчик, то інший. 
 
###097###
 
Він одразу впізнав їх, бо вдома частенько розглядав зображення в татовому альбомі про мінерали.
Поряд із камінчиками лежали ще дві великі купи. В одній були зливки срібла, у другій — щире золото. 
— Мамочко рідна! Здійснилася моя мрія! — мало не танцюючи з радощів, вигукував Антончик. — Я став над усіма багатіями багатій.
Якусь мить він розмірковував, що має робити далі. А тоді йому сяйнула думка: «Наберу-но я з кожної купи побільше цього добра й гайну додому. Куплю вантажну машину з довжелезним причепом, вернуся й заберу все до останнього діамантика».
Наклавши в пазуху золота, срібла й коштовних каменів, він вирушив у дорогу.
Антончик нітрохи не сумнівався, що швидко вибереться з печери. Але вузенький прохід перед ним виявився горбкувато-ямкуватим, та й іти по ньому доводилося мало не навпомацки. Пітьма ставала все непрогляднішою. Антончик часто падав, збивав коліна, натикався випростаними поперед себе руками на гострі гранітні виступи. Скільки він так ішов, сказати важко. Антончик геть утратив лік часові. Він дуже зголоднів і відчував повну неспромогу йти далі. 
— О, мені хоч би тоненьку скибочку хліба! — у розпачі прошепотів сам до себе Антончик. — Я віддав би за неї все своє золото. І щойно ці слова злетіли йому з вуст, як сталося диво:
золоті зливки, що були в нього в пазусі, зникли, ніби випарувалися. А в руці опинився окраєць духмяного житнього хліба.
Антончик квапливо потамував голод, трошки перепочив і вирушив далі. Він ішов і думав, що якби ще день-два тому хтось сказав, що окрайчик хліба вартіший за кілька зливків золота, це викликало б у нього глузливий сміх. Він навіть не став би сперечатися, а лише зневажливо вигукнув би: «У таку дурню ніхто у світі не повірить!» І ось, маєш тобі — тепер сам повірив. 
Тим часом дорога під ногами крутішала просто на очах.
Ноги грузли у висипах, перечіплювалися через кам’яні брили. Іти ставало важче й важче. Від спраги паморочилося в голові. Усе тіло виповнювала втома. Тож Антончик, мало не плачучи, проказав:
— Ой, більше не можу... За один-однісінький ковточок води віддам усе своє коштовне каміння.
І враз у пазусі його сорочечки полегш ало точнісінько на стільки, скільки важ или всі його діаманти, смарагди й рубіни разом узяті, а вухо вловило віддалений тихий плю скіт. Антончик увесь стрепенувся, повернув у той бік — і в сіророжевому мороці побачив, як із розколини в скелі струменіє вода. Він припав до неї і почав жадібно пити.
О, такої води Антончик не куш тував зроду! Здавалося, то тече солодкий життєдайний нектар. Н апивш ись уволю, Антончик утер рукавом сорочки губи й поплентав далі.
Я кийсь час він ішов, не відчуваючи гнітючої втоми. Та ось на нього війнуло гарячим, як із печі, повітрям. Здавалося, у груди вливається ж аркий вогонь. У скронях Антончикові болісно запульсувала кров. Тепер він часто зупинявся, щоб перевести подих. Нарешті присів навпочіпки й ледь чутно прошепотів:
— Не треба мені ніяких скарбів... Хочу на волю. На свіже повітря.
Він хапливо висмикнув із штанців сорочечку — і йому під ноги посипалися рештки його найкоштовнішого скарбу. І в цю мить десь попереду блимнув рятівний промінець. Антончик прожогом схопився на ноги, пробіг трохи — й опинився на волі. Він стояв на самому вершечку гори. Вхід до печери зник без сліду. А довкола, скільки сягало око, простягався степ. У небі ласкаво всміхалося сонце. Над головою пливли білокрилі хмарки. Ніжний вітерець студив Антончикові лице. А в груди з кожним подихом уливалося напоєне степовими пахощами свіже п’янке повітря.
— Хай живе воля! — на весь голос вигукнув Антончик. — Слава свіжому повітрю! Слава хлібові! Слава воді! Тепер я знаю, вони цінніші за всі скарби на світі.
Дзвінкий Антончиків голос котився над степом, і його слухали і квіти, і трави, і сюркотливі коники, і бджоли з джмелями, і співучі пташки. Антончик розпростер руки, ніби жайвір крила, і легко побіг схилом гори на захід сонця, де на нього чекали мама, тато та рідна домівка.

###098###
 
Ранньої весни, коли в степу на сході сонця по всіх ярах і виярочках вилежуються сонні тумани, а трави ще тільки сходять на пагорбах зеленими табунцями, біля самісінького Куреня ворухнулася раптом суха бур’янина, похиталася-похиталася з
боку в бік і впала. А на тому місці, де вона стояла, зробилася нора. У норі хтось важко посапував і сердито бурмотів. А трохи перегодом з-під землі виткнувся в туман гострий писок, за ним — сердитющі настовбурчені вуса, а за вусами й уся голова якогось Підземельника — припорошена пилом, без очей і з маленькими ямочками в щетині замість вух.
— Пфу! — сказав Підземельник, кинувши хмаркою пилу.
Потім понюхав туман і прислухався.
Біля Куреня, у бур’янах, і далі в степу було тихо, а туман — теплий. Аж тоді Підземельник повільно підняв угору дві рогові заслінки побіля вух-ямочок, і з-під них вигулькнуло на світ двоє очей. Вони були маленькі й колючі. 
— Пфу! Як червоно... — Підземельник недобачав, тому сонця не любив.
«Гм, де ж це я опинився?» — подумав Підземельник сердито, бо йому дуже хотілося їсти, і вибрався з нори весь.
Він був кволий після зимового сну, тому ледве переставляв ноги — передні, з гострими роговими пальцями, ще нічого, міцненькі, а задні ледве волочилися, і слідом за ними ледве волочився геть охлялий хвіст.
Наткнувшись на Курінь, Підземельник злякано присів, а що Курінь мовчав і не ворушився, то він осмілів, покуштував язиком вологий від туману мох і став швидко його лизати. Ах, як прохолодно стало йому в грудях, скільки сили прибуло одразу! І Підземельник повеселішав.
— Ту-ру-ру, ту-ру-ру, — замугикав він і рушив обдивлятися та обнюхувати Курінь з усіх боків.
Курінь пах землею та мохом і видавався Підземельникові горою, що зникала десь високо в тумані. А бур’яни навколо — як ліс, і пахощі їх були гіркі та прохолодні.
І тут він опинився навпроти Куреневих дверей. З них сивими клубками викочувався туман і дихала вогкість. Підземельник наїжачивсь і гукнув дуже войовничо:
— Турр, турр!
У Курені, однак, ніщо й не шелеснуло, тільки луна розкотилася по темних кутках.
«Гм, виходить, я прокинувся перший, — подумав Підземельник. — А може, ще й Бабак не свистів, ще й не весна, а тільки відлига?»
І вже геть осмілів (раз він перший, то кого ж йому боятися!) і попхався в Курінь. Проте не зробив і двох кроків, як з-під ніг йому закричали погрозливо:
— Ану не наступати! — І луна в Курені теж погрозливо проказала:
«Ану не наступа... »
Підземельник присів на лапах, зачаїв подих. І тут йому стало лоскотно — у ноги, у боки, у живіт, навіть на кінчикові носа лоскотнуло. Підземельник оглянув себе й побачив, що по ногах йому один за одним, як пожежники по драбині, деруться якісь
носаті бігунці. Вони підсаджували один одного носами, підпихали тоненькими ніжками та всі, як один, войовничо ворушили вусиками.

###099###
 
— Ти хто такий?! — почув Підземельник і побачив на кінчикові свого носа такого ж бігунця, як і інші, тільки трохи товщого. Він також ворушив вусами й дивився в очі Підземельникові дуже суворо. 
— А ви хто? — сердито буркнув Підземельник. — І чого лоскочетесь?
— Ми Мурахи, — поважно одказав той, що сидів на носі. — А я Мурашиний ватаг і питаю в тебе, чого ти наступаєш ногою на вхід до нашого мурашника? Хто такий будеш? І чого тобі в нас треба? Тільки відповідай швидко, бо нам ніколи.
— Я Кріт, — сказав Підземельник лагідніше, бо од лоскоту йому стало приємно, навіть смішно трохи, — і шукаю, у кого спитати, чи свистів уже Бабак? Наступив же я на вхід до вашого мурашника, як ви кажете, не навмисне, а тому, що недобачаю. А якщо ви — ватаг, то скажіть своїм, хай не лоскочуться. Іще, прошу, скажіть, скільки вас тут є, бо я, правду кажучи, ніколи не бачив такого великого гурту. А як можна, то ще й таке спитаю: куди це ви поспішаєте?
Вислухавши це, ватаг щось гукнув до Мурах, щось показав їм вусами, і вони хутко побігли з Крота на землю. Тоді промовив:
— Бабак свиснув уже хтозна й відколи, ще вчора в полудень; поспішаємо ми завжди, бо в нас повно роботи під землею й на землі: гнізда будувати, землю викочувати нагору, пшеничину тягти аж з-під Куреня сюди, у Курінь... А всіх нас дев’ять тисяч двісті. Але поки я казав вам, що нас дев’ять тисяч двісті, нас набралося вже дев’ять тисяч триста, а поки я кажу вам, що нас дев’ять тисяч триста, то нас набралося вже
дев’ять тисяч чотириста, бо ми ще тільки прокидаємося від зимового сну...
— Так, так, я сам тільки що прокинувся, — зітхнув Кріт, бо знову відчув, що йому хочеться їсти, але розсердитися не посмів: адже внизу, біля його ніг, стояла ціла ватага Мурах, до того ж їхній ватажок був такий люб’язний... — Я хотів би подивитися, чи не можна й мені десь тут вирити нору, бо я, розумієте, не терплю світла. А там, у степу, де не вийду з-під землі, — скрізь сонце. Іще бачу я: земля тут сира, м’яка... У ній, напевно, є багато черв’ячків, а я, правду сказати, дуже люблю ними снідати. — Тут Кріт сором’язливо усміхнувся й додав: — І обідати. — Тоді усміхнувся ще раз і ще раз додав: — І вечеряти.
— То будь ласка! — погодився Мурашиний ватажок. — Будьте нашим сусідом. Правда, в одному кутку оно вже хтось почав рити нору. А в інших трьох вільно. Вибирайте, який вам до вподоби. Тільки зараз подайтеся, прошу, трохи назад і прийміть лапу, бо ви, — пробачте, що знову нагадую, — затулили нею вхід до нашого житла. Пройдіть якось боком.
Тут Мурашиний ватаг дістав своєю тоненькою лапкою найближчу до Кротового носа травинку та збіг по ній на землю. А Кріт подався назад і прибрав лапу з ледь помітної нірки в землі. Тим часом ватаг промовив до своєї ватаги:
— Братове! Той, кого ми з вами хотіли покарати за шкоду, називається Кротом. Він недобачає й заподіяв нам шкоду ненавмисне. А щоб надалі з ним такого не було, давайте нагорнемо над нашим підземеллям купу землі! Тоді новий наш сусіда бачитиме її ще здалеку й обминатиме. А зараз — усі, як один, стали до роботи!

###100###
 
І перший шаснув у нірку, а за ним довгим чорним ш нурочком потяглася під землю і вся його ватага. Кріт обережно переступив той шнурочок і увійшов до Куреня. Супроти дірок, що зяяли в тумані, на нього війнуло протягом, і він здригнувся. Зате далі, у кутку, було так затишно, так тепло та смерково, що Кріт аж туркнув раденько й уже хотів рити нору, але тут один його вусик зачепився за якусь невидиму струну, і вона голосно бринькнула.
— Ну-ну, порви-порви! — почув Кріт у себе над головою грізний покрик і зіщулився, і присів на лапах.
А струна задрижала швидко-швидко (схоже, по ній хтось біг), і за мить Кріт побачив біля свого вуса сірого волоханя з довгими гнутими, як дужки, лапками, великим круглим черевцем і маленькою голівкою. Ще волохань мав восьмеро очей, і всі вони зорили в різні боки.
— Хто такий? — спитав волохань, погойдуючись на струні та бринькаючи по ній одною лапкою.
— Я Кріт, — сердито буркнув Кріт, бо йому знову хотілося їсти. — А ти хто, що вигойдуєшся тут?
— А я Павук, — поважно мовив волохань. — І не вигойдуюся, а дожидаю мух. А ти сюди по що?
— Нору буду рити, — сказав Кріт і чхнув, бо туман зайшов йому в ніздрі. — Мені Мурашиний ватаг дозволив... А ти краще скажи, навіщо тобі стільки очей?
— Ха! — усміхнувся Павук. — Щоб дивитись одразу в усі боки. Оно бачиш мою снасть? — показав лапкою вгору.
Кріт підвів голову й побачив над собою величезну круглу сіть, що погойдувалася од протягу (цей Павук думав кругло, тому й сіть у нього була кругла).
— Так ото я там сиджу та жду мух, — пояснив Павук. — Як тільки налетить котрась, то й заплутається. Тоді я не тільки чую, що павутина дрижить, а ще й бачу, де саме.
— А зараз куди ти оце дивишся, що я ніяк не доберу? — спитав Кріт.
— На тебе, — усміхнувся Павук. — І праворуч. І ліворуч. І назад... А ти?
— А я тільки на тебе, і то недобачаю, — одказав Кріт і теж ніяково усміхнувся. — І в мурашник тільки що вшелепкався...
— То, може, давай я й тебе навчу бачити в усі боки? — сказав Павук. — Давай?
— Та якщо зумієш... — не дуже охоче погодився Кріт, бо йому ж ото хотілося їсти.
А Павук зрадів, що випадає погратися, спритно окрутнувся на павутинці й побіг угору до сіті. А як вихопився на неї, гукнув Кротові вниз:
— Ти мене бачиш?
— Либонь, мріє щось трохи, таке як ти — і не ти, — озвався Кріт.
— Тоді ж пильнуй! — завзято крикнув Павук і подався кружка по своїй снасті.
Кріт звівся на задні лапки, ще й на хвостик трохи обіперся та став ш видко обертатися за Павуком. Разів зо три обернувся так навколо свого хвостика. Тоді втом ився й сів.
 
###101###
 
— Дивись, дивись! — захекано гукав до нього Павук. — А що, уже й зморився? Хек-хек... От бач!.. А мені якби ти оце кружка бігав... хек-хек... а я сидів, крутитися не треба: на те в мене... хек-хек... восьмеро очей. От я зараз до тебе спиною, а бачу... хек-хек... що ти робиш.
— А що я роблю? — спитав Кріт і ледь помітно ворухнув хвостиком.
— Хвостиком ворушиш!
— А зараз — що? — спитав Кріт і швидко торкнув лапкою один свій вус.
— Вусик торкаєш! — Павукові дуже сподобалося прихвастувати, і він сказав:
— Двоє очей та ще підсліпуватих — то, уважай, нічого, і хто схоче, тебе вхопить. Усяка хапачка!
— Не так-то скраю, — образився Кріт. — Я теж, коли хочеш знати, можу бачити в усі боки.
— Як? — спитав Павук насмішкувато, але не дуже.
— А так. Ось ти ганяй по своїй снасті кружка-біжка й зупиняйся де хоч, а я спиною до тебе відвернуся й казатиму, де саме ти зупинився.
— Нумо! — весело погодився Павук. — Тільки ж я тепер мовчатиму, бо ти по голосу вгадуватимеш. — І подався кружка.
Супроти тієї дірки, у яку зазирало сонце, він став і навіть подих затамував. «Хай спробує!» — весело подумав.
— Зараз ти сидиш... напроти сонячної дірки, — сказав Кріт.
Павук мовчки здивувався, а тоді ще швидше дременув по круглій своїй сіті й принишк над самісіньким Кротом.
— А зараз ти наді мною! — сказав Кріт.
— Як же ти бачиш? — озвався Павук, і в голосі його вже не чути було хвастощів. — А казав — недобачаєш...
— Казав,— засміявся Кріт, — та не зав’язав. Бо в мене замість очей вуха бачать. Коли ти біжиш, снасть під ногами в тебе каже: рип-рип, рип-рип... А як зупинишся — мовчить.
Отож де вона вмовкла, там ти і є.
— А-а, — кисло мовив Павук, бо вихвалятися тепер йому було нічим, а просто так гратися не хотілося. — Тоді рий свою нору, а я піду спочивати, бо так ухоркався... — і, утомлено заточуючись, пішов по своїй павутинці вгору.
— А як я твою струну вусом порву? — гукнув йому навздогінці Кріт. — Тоді що?
— Рви, — сказав Павук, не оглядаючись, — я нову натягну. У мене цих струн стільки, що на сто сіток вистачить.
І загойдався на круглій павутині, і підібгав під себе лапкидужки, і вже засинав, утомлений. А Кріт де стояв, там і зник під землею, тільки грудочки вгору полетіли.
 
###102###
 
До чого гарно й весело було в нашому городі! Ото як вийти із сіней та подивитися навколо — геть-чисто все зелене та буйне. А сад, було, як зацвіте весною! А що робилося на початку літа — огірки цвітуть, гарбузи цвітуть, картопля цвіте. Цвіте малина, тютюн, квасоля. А соняшника, а маку, буряків, лободи, укропу, моркви! Чого тільки не насадить наша невгамовна мати.
— Нічого у світі так я не люблю, як саджати що-небудь у землю, щоб проізростало. Коли вилізає саме із землі всяка рослиночка, ото мені радість, — любила проказувати вона. (...)
В огірках теж були бджоли. Вони поралися коло цвіту й так прудко літали до соняшника, до маку й додому, і так їм було ніколи, що, скільки я не намагавсь, як не дражнив їх, так ні одна чомусь мене й не вкусила. А бджоляче жало хоч і болить, зате вже коли почнеш плакати, дід уже чи мати дають зразу мідну копійку, яку треба прикладати до болючого місця. Тоді біль швидко проходив, а за копійку можна було купити у Масія аж чотири цукерки й уже смакувати до самого вечора.
Погулявши коло бджіл і наївшись огіркових пуп’янків, натрапив я на моркву. Більш за все чомусь любив я моркву. Вона росла в нас рівними кучерявими рядочками скрізь поміж огірків. Я оглянувся, чи не дивиться хто. Ніхто не дививсь. Навколо тільки дрімучий тютюн, та мак, та кукурудзяні тополі й соняшники. Чисте полуденне небо, і тихо-тихо, немовби все заснуло. Одні тільки бджоли гудуть і десь з-за тютюну, від погребні, доносився дідів рик. Тут ми з Піратом (кличка собаки. — Ред.) і кинулися до моркви. Вириваю одну — мала. Гичка велика, а сама морквина дрібненька, біла і зовсім не солодка.
Я за другу — ще тонша. Третю — тонка. А моркви захотілось, аж тремчу весь! Перебрав я цілий ряд, та так і не знайшов ні одної. Оглянувсь, — що робить? Тоді я посадив усю моркву назад, хай, думаю, доростає, а сам подався далі шукати смачного.
Довго щось ходив я по городу. Після моркви я ще висмоктував мед з тютюнових квітів і з квітів гарбузових, що росли попід тином, пробував зелені калачики і білий, ще в молоці, мак, покуштував вишневого клею з вишень, понадкушував на яблуні з десяток зелених кислих яблук і хотів уже йти до хати. Коли ж дивлюсь, — баба снує коло моркви, дідова мати.
Я — бігом. А вона — зирк, та за мною. А я тоді, — куди його тікать? — та повалив соняшника одного, другого.
— Куди ти, бодай би тобі ноги повсихали!
Я — в тютюн. «Побіжу, — думаю, — у малину, та рачки попід тютюном». Пірат за мною. (...)
Не знаю, чим би закінчилися бабині молитви. Може, мені тут би й повикручувало руки й ноги, коли б раптом не почувся з погребні лагідний голос діда, що прокинувсь од бабиних молитов. 
 
###103###
 
І хоч тут здебільшого все люди веселі, але й серед них своїми вигадками та голосом, що як веселий дзвіночок, виділяється Тоня Горпищенко. Коли не глянеш, вона в оточенні дітлашні, і хоч нікому Тоня не потурає, як і їй самій батько не потурав, усякого вміє приструнчити. Незважаючи на це, малюки чомусь линуть до неї найбільше, їм із нею весело. Тоню вони по-справжньому люблять, її енергії вистачає і на танці, і на співи, і на різні ігрища, а дітям, що прибули сюди аж з обласного центру, ніхто так цікаво, як Тоня, не розповість про різні трави та про комах, про муравок і степових птахів.
Вона тобі й цикаду , і ящірку сама зловить, щоб зблизька її з дітьми роздивитись. Люблять із нею діти ходити в походи, а оскільки дивитися тут особливо нема чого, усе степ і степ, де тільки й побачиш давній, може, ще сарматський курган або сліди капонірів — захисників, де під час війни стояли обкопані літаки, — то найчастіше Тоня йде з дітьми по дузі затоки аж до того місця, де над самим морем, край рудої суші соковито зеленіють кущики очерету.
— Угадайте, звідки цей очерет? Чому ніде більше нема, а тут зеленіє?
І буває, що декотрий із дітлашні й угадає:
— Мабуть, тут є солодка вода.
В очереті справді натрапляють вони на таке багатство, якому й ціни не складеш у степу: криниця чистої джерельної води! Не дуже й глибока вона, сонце її просвічує аж до дна, а саме дно, мов у каменоломні, золотиться уламками абияк накиданого каменю-черепашнику. Дітям — розкіш: обляжуть криницю з усіх боків, набирають воду в пригорщі й смакують, п’ють, а понапивавшись, пустують, бризкають один одному в обличчя, лящать, аж поки знову прищухнуть, дивлячись, як вода в криниці встоюється й сонячне проміння, зламане в ній, перестане гойдатися.
Ось тоді й дізнаються вони від Тоні-вожатої, що це криниця не проста, що про неї ходить легенда. Нібито в ній дно подвійне, і коли довго дивитись отак, то можна помітити, як на дні, між отим сторчма накиданим камінням, зблисне уламок шаблі козацької. Легенду цю знає вся степова округа. Буває, що пробують дістати той скарб, бо ніби ж зовсім близько бачить хтось шаблю й держак інкрустований, але тільки сягне рукою у воду, як дна вже й нема — немає ні дна, ні скарбу.
 
###104###
 
Велась тяжка рада: як боронити себе від навали печерних?
З новоприбулих першим вихопився знову-таки Хвороща.
Він став коло висячого містка — у тій же папуаській пов’язці, з великою перчиною за вухом. (Під пахвою він ховав для чогось опецькувату диню). Підняв руку, звертаючись до острова, себто до професора Варсави, котрий слухав усіх уважно, кутаючись у білу мантію й замислено розглядаючи свої босі ноги.
— Ш ановна громадо! — вигукнув Хвороща. — Що я пропоную при сій недобрій оказії? Коли нападає на вас ворог, не дратуйте, не зліть його, краще пригостіть від щирого серця. Бо ворог стане ще більшим вашим ворогом, якщо ви зачепите його, і ворог стане вашим меншим ворогом, якщо ви візьмете найсолодшу диню і ось так, як сьогодні я, просто в рота вражому гостеві.
Хвороща, мабуть, різкувато повернувся, бо диня випорснула з-під його руки й з мокрим пришльопом упала додолу, розбилася на купу жовтої кваші.
— Ото й вся твоя рада! Луснула! — буркнув сердито Вертутій.
— Нє, синочки мої, нє! — піднявся за Хворощу дід Лапоня. Він, мабуть, геть не чув, про що тут ведеться мова; він щось мав своє на думці, дуже хвилювався (і синочки вимовляв, як «шиночки»). — Тут, я вам скажу, зовсім не в тім заковика, не в тім, шиночки. Як перед судом признаюсь, послухайте: тяжко я нагрішив у житті. Дуже тяжко. Я ловив рибу, велику й малу, їв її з кісточками . А воно з води і підглядало за мною, підглядало, а тоді мокрий лантух мені на голову і в печери.
Усі терпляче слухали Лапоню, хоч і малому було видно: не туди котить воза дід.
Професор Варсава подав знак — хай скажуть своє слово Сиз і Чублик, вони бачили розбійників зблизька, вони рятувалися від них.
Устали Сиз і Чублик, разом ступили до містка.
Тепер Варсава — крізь три пари окулярів — дивився на них з острова, а вони з берега — на Варсаву, на його спокійне незгасаюче вогнище під горіхом.
Сиз і Чублик почали з того, як вони королівським кроком ішли через ліс, і як над головою в них з громом і гулом блиснув чорний вогонь, і як заскрипіло всім болючим нутром загибле дерево.
Тут професор (при слові чорний вогонь) зняв першу пару окулярів і для чогось протер їх.
Далі йшла розповідь про те, як вони рятувалися під водою і як ватага печерних бігла сушею понад берегом, а до річки боялася підступитися. (Професор зняв другу пару окулярів і сказав: «Ага!»). Ну й нарешті Сиз повідав про свої не вельми веселі пригоди в підземних катакомбах і про те, як він лякав розбійників живим вогнем свого світлячка. Тут професор ляснув себе по коліну, зняв треті окуляри й голосно вимовив: «Ага! Я так і думав!»

###105###
 
Професор швидко встав, напнув білу мантію й тихим, але врочистим голосом звернувся до лісового народу, до всіх стовусів і тривусів, які в глибокій мовчанці сиділи перед ним по той бік озера:
— Чому так ведеться в лісі, чому так буває на зелених лугах? — почав казати Варсава. — Гляньте видющим оком: кульбаба народжує сто пушинок, у кожній голівці по сто пушинок, і посилає їх великими хмарами за вітром. Біла тополя народжує тисячі пушинок, у кожній пучці тисяча тисяч пушинок, і посилає їх ще більшою хмарою за вітром.
А настає весна, і на лузі — з білої пухової заметілі! — народжується тільки одна кульбаба й тільки одна або дві-три тополинки. Чому так густо плодить восени, надміру перебавлено й густо, і чому весною сходить так мало, розумно мало, щоб кожне стебло вільно овівалося вітром? Чому так буває в лузі, чому так ведеться в лісі? Гляньте видющим оком!
Варсава дмухнув на білу голівку кульбаби, пух злетів над ним густою хмаркою й маленькими парашутиками понісся, погойдався над його острівцем. І тут мовчазні стовуси й тривуси побачили: розлітаючись, пух завертав до вогнища, ніби
його тягло туди силою й вкручувало в гарячі язики полум’я.
А вся хмарка полинула, погойдалася далі до озера й устелила білими пушинками воду, де їх тут же виловлювала якась дрібна підземна риба. І лише зовсім небагато парашутиків, мабуть, із найважчими зернятами, не полетіли далеко, а сіли тут же на острівці, щоб зійти весною, якщо буде їм вогко й тепло, новими ясно-жовтими квітами.
— Про що нам промовляє правічна мати-кульбаба? — звернувся до мовчазного товариства Варсава. — Вона промовляє до нас: усе, що виплоджується зайве, усе надмірне в лісі й на зеленому лузі гине або в глибокій воді, — він показав на озеро, — або на суші, — він показав на втоптану стежку, — або у чистому вогнищі.
— Мудро! — вигукнув Сиз. — Мудро ви сказали, учителю! 
 
###106###
 
Ой, снігу, снігу! Прийшла в ліс зима, прийшла вночі, як Улянка спала. Глянула вранці дівчинка у вікно — ой же снігу! 
А де ж та молодиця, що постелила таке біле та чисте полотно? 
А сніг усе йде та йде — такі лапаті сніжинки крутяться, одна за одною ганяються — ой, снігу, снігу!
Дуби вже насунули собі на очі ватяні шапки, на гілля білі рукави нап’яли, прибралися, як на свято, і «здрастуй» не кажуть.
Улянка швидко взулася в чобітки, накинула на плечі кожушок і вискочила надвір. Вона ловила сніжинки в обидві долоні, підстрибувала, сміялася так голосно, що аж дід Маврикій почув у хаті.
Набрала в сараї дров, пристукнула в сінях каблуками, грюкнула дверима, ледве не зачепилася за поріг.
— Діду, зима!
З гуркотом кинула дрова біля печі й заходилася варити обід. У школу йти на другу зміну — устигне зварити й борщ, і узвар із лежалих лісових груш.
От як узвар почав уже клекотіти й бурчати: «вар-варваррюсь», Улянка ненароком глянула у вікно й побачила на сніжній білій ковдрі слід. Хтось пройшовся через увесь двір від хвіртки до порога. Це був зовсім свіжий слід від чобіт, і вже біля самого ґанку він пересікав сліди, що їх зробила Улянка.
— Хто ж це такий? — спитала вголос сама себе. Брязнула клямка, хтось тупотів у сінях, обмітаючи сніг.
Улянка стояла біля печі з ганчіркою в руках і, очікуючи, дивилася на двері. Ось вони прочинились, низом шугнула в хату сива пара, і ввійшов у теплому пальті із заячим коміром і в заячій шапці Демко.
— Здрастуйте, — поважно привітався. — З тим днем, що сьогодні!
Озирнувся по хаті й так само поважно скинув з-за спини мішок. Побачив, що Улянка сама в хаті (дід Маврикій хропів на печі), й усміхнувся:
— Не чекала гостей? А я тобі подарунок приніс від батька.
Роздягся, торкнув долонею їжакувате волосся. Не знав, що сказати далі. У цей час мішок заворушився, і з нього почулися звуки — такі знайомі для Улянки, що вона не могла помилитися.
Демко урочисто витрусив з мішка трьох курей і півня. Кури були білі, а півень — чорно-вогневий красень. Він злякано заметушився й сховався під стіл. Кури ж спокійно
пішли гуляти по хаті, клюючи хлібні крихти.
— Оце замість тих, що поліцаї вкрали, — промовив хлопець.
Вони обоє — Демко й Улянка — стояли й дивилися на курей.
— Спасибі,— сказала нарешті Улянка. — Я забула, що треба подякувати. Які вони гарні — білі-білі.
  
###107###
 
— Леггорни,— пояснив Демко. — Несуща порода. Батько казав, що коли їх добре годувати, вони й узимку нестимуться. Тільки в теплі їх триматимеш. Я теж, коли виросту, таких курей розводитиму. Я дуже люблю яєчню із салом. А ти?
— І я люблю. Зверху тільки треба посипати яєчню зеленою цибулею. Слухай, — раптом сказала Улянка, — ти скажи батькові, що я не хочу курей задарма...
— Як?
— Я відроблю.
— Отакої! Батько тебе любить, він... він...
Ух, як важко тримати язик за зубами!
Після того як Улянка знайш ла в лісі землянку й викрила бандитів, Демко почав дивитися на школярку зовсім іншими очима. Чи думав же він раніше, що ця дівчинка здатна на такий хоробрий вчинок!
А може, це зовсім інша Улянка, може, розвіяв вітер легкий пух кульбабки, льняний пух Улянчиного волосся, і полетіло воно сніжинками над землею.
Ні, ось вона, Улянка-кульбабка, і ніяк вона не змінилась, і волосся її шовкове заплетено сьогодні у дві тугих кіски.
Тільки почуває Демко, що не сказав він цій дівчинці якогось потрібного слова.
Замовк і довго мовчав, а Улянка налущила курям кукурудзи, тоді й півень вийшов з-під столу, почав хапати жовті зернята.
— Улянко, — сказав, нарешті, Демко, — а ти забула... ти не сердишся на мене?.. За... за зошит? Ти знаєш що — пробач!
Улянка усміхнулась і глянула на хлопця. Він зрозумів: віднині тому, що було, усім їхнім сваркам — край, і це справді він, брат, прийшов у гості до сестри. Як захотілося Демкові розповісти дівчинці про свою розмову з батьком! Але він згадав, що Улянка ж і досі не знає про сумну звістку з фронту. Йому теж стало сумно на серці, а Улянка помітила це й сказала:
— Демко, коли повернеться мій тато, давай поїдемо втрьох лучити вночі рибу. Знаєш — зі смолоскипами? Хочеш — ти будеш сидіти з острогою, тато мій веслуватиме, а я триматиму смолоскип? Ой, Демко, як це буде радісно! Як це буде весело!
Вона аж підскочила, аж руками сплеснула. 
— Як це буде весело... Як радісно... — повторив Демко й відчув, що сльози — гарячі й терпкі — накочуються йому на очі, підступають до горла. Він повернувся до вікна й почав дивитися на засніжені дерева.
— Що ти там побачив цікавого? — спитала Улянка. Підійшла й зазирнула йому в обличчя: — О! Що з тобою? У тебе — сльози. Вона здивувалась і розгубилась.
— Може, я тебе образила? Я ж нічого не сказала тобі...
Хлопець переміг себе й усміхнувся:
— Авжеж нічого... Здалося тобі, та й усе. І рибу поїдемо лучити... Усі втрьох.
— А про зошит я вже й не пам’ятаю нічого, — промовила дівчинка. — Ой, я й забула, — метнулася вона до печі. — Я ж узвар який зварила! Сідай за стіл.
Вона налила в миску узвару, долила солодкого соку з цукрових буряків. Сіла напроти Демка. І вони почали їсти ложками з однієї миски.
Демко голосно сьорбав, й Улянці здалося, що коли він ковтає, то вуха в нього ворушаться, і це смішило дівчинку.
— Смачні грушки вродили в лісі, — сказав хлопець.
 
###108###
 
Демко попоїв, устав з-за столу й подякував. Йому не хотілося йти звідси — з теплої хати. Він би ще охоче побув з Улянкою, та вдома чекала робота. Матері ж не було, то доводилося Демкові багато поратися по хазяйству.
Він придумував, що б ще сказати дівчинці. Йому було неприємно, що вона побачила в нього сльози.
— Кульбабко, — сказав він, — хочеш ялинку влаштуємо в лісі?
— Новорічну?
— Авжеж. Тільки не в хаті, а в лісі. І ялинка буде не зрубана, а жива, справжня ялинка.
Захопившись своєю вигадкою, він із запалом розповідав Улянці, як можна прикрасити ялинку, засвітити свічки, а внизу, біля стовбура, поставити сніжного Діда Мороза.
— Я тільки один раз була на ялинці, — сказала Улянка. —У школі. Ще до німців.
Вона глянула на широкий Демків піджак — цього разу всі ґудзики на ньому були однакові, але одного не вистачало.
Дівчинка метнулася до білої липової скриньки, пошукала там щось між ниток і наперстків і весело повернулася.
— Знайшла! Дивися, він майже такий, як і в тебе. Вона показала йому ґудзик: — Зараз пришию.
— Не треба, — сказав він.
Та вона вже впіймала його за поли. Він стояв і дивився, як швидко й вправно вона орудувала голкою.
Улянка перекусила зубами нитку й сіпнула ґудзика.
— Міцно.
— Я його не згублю, — сказав Демко. — Хіба, може, той здоровило Чичибаба полізе битися.
Вони розлучилися друзями.
Коли Демко пішов, дівчинка глянула у вікно й побачила на снігу слід від його ніг. Тільки тепер цей слід вів назад — від ґанку до перелазу. Сніг усе падав, наче застилав Демкові сліди білим серпанком.
У хаті ходили кури й щось клювали на долівці. Чорночервоний півень стояв на одній нозі і, схиливши набік голову, одним оком стежив за Улянкою.
 
###109###
 
По Десні чахкотить бакенщикова моторка, вифарбувана в червоне, з ліхтариком на маленькій щоглі й прапорцем на кормі. Зробивши півколо, підрулює до берега. Хлоп’ята наввипередки мчать до неї, аж бризки вусебіч розлітаються.
— Дядьку Назаре, покатайте! — просять бакенщика.
Він глушить мотор, викидає на берег якорець.
— Бач які! — мружить голубі очі під вицвілими на сонці бровами. — Чого б це я вас задарма катав?
Хлопці переминаються з ноги на ногу.
— От яке ви сьогодні добре діло зробили?
Зиркають одне на одного й мовчать.
— Ну ось ви, — киває дядько Назар на Степанка й Миколку.
— Купалися. Загорали .
— І то робота! — хмикає бакенщик.
— А ми рибу ловили. Руками. В озерці її аж кишить. Тільки маленька, — хваляться Олег і Петрик.
— Оце рибалки! — кидає дядько Назар, і не розбереш, чи він хвалить, чи кпинить.
— В озерці, кажете? — перепитує. — Ану покажіть, де воно.
Озеречко сховалося за лозняком, у видолинку. Дядько Назар обходить його, приглядається до води, порослої зіллям, міряє патичком глибину.
— Так ось що, хлопці, — обводить кожного поглядом. — Бойове завдання вам буде. Гайда по домівках по відра, по тазики! І негайно сюди повертайтеся.
Невдовзі на озері кипить робота. Х лоп’ята черпають воду з риб’ячим мальком, передаю ть відра, тазики з рук у руки, по ланцюжку, а вже дядько Назар випускає мальок у річку. 
Було озерце й немає. Тільки малі жабенята стрибають на дні, незрозуміло їм, куди вода поділася.
— Відбій! — гукає бакенщик.
Хлоп’ята знесилено простягаються на моріжку, якийсь час лежать непорушно. І раптом Миколка починає голосно реготати. А глянувши на нього, і Петрик заливається сміхом, за ним Олег і Степанко. Тільки тепер роздивилися, які вони забрьохані, розквацьовані глеєм. Ще й жабуриння поприлипало до тіла, у Петрика на вухах чудернацькі сережки гойдаються.
— Нічого, — каже дядько Назар. — Скупаєтесь і будете чисті, як огірочки після дощу.
Хлоп’ята купаються, а бакенщик сидить на березі.
— От і зробили ми добре діло, — мовить. — Озеречко за тиждень висохло б, і рибі — каюк. А в Десні їй роздолля, за літо велика виросте. А тепер, хлопці, можна й покататися!
Хлоп’ята з гамором всідаються в моторці — хто на лаві, хто на рятувальних поясах. Бакенщик заводить мотор, і вони виходять на середину Десни. Пропливають обабіч зелені береги, теплий вологий вітер голубить хлоп’ячі лиця.
 
###110###
 
— О-огірочки! Мариновані огіро-очки! Усі один в один! З банки та з бочки!.. Картопелька! Гарна карто-опелька. Не жовта, не побита, смачна несамови-ито! Я-а-аблучка! Солодющі яблучка! Наливні, сокови-иті, росою вми-иті! Підходьте! Беріть огірочки, картоплю, я-а-аблучка!
Натанова бабуся з головою поринула в базарування. Мало хто міг позмагатися з нею в базарному красномовстві. Якби вона народилася років на тридцять пізніше — бути їй першокласним торговельним агентом.
Натан тільки й устигав набирати з мішка картоплю та всіляко підсобляти бабусі. Покупці йшли на бабусині примовляння, наче коти на валер’янку. А Натан і радий: якщо й далі так підуть справи, то скоро сто сорок гривень будуть у нього в кишені. А завтра. Завтра здійсниться його мрія .
— Натане, а вкинь-но, синку, у торбинку кілограм яблук.
 Натан краєм ока глянув на чергового покупця — невеличкого чоловіка в куфайці — і став виконувати бабусине прохання.
— А чи не можна скуштувати? — спитав тим часом покупець.
— Чого ж не можна, куштуйте на здоров’я, — усміхнулася бабуся й відрізала чоловікові шматочок яблука. — Беріть, беріть, чоловіче, — припрошувала покупця, — п’ять гривень кіло, не пошкодуєте: яблучка золоті.
— Вони! — розпливлася в усмішці добродушна чоловікова фізіономія. Він аж очі заплющив, жуючи. — Нехай мене щипавка вщипне, коли не вони.
— І я кажу, що вони, — засяяла бабуся, — таких яблук іще пошукати! Беріть більшенько.
— А є? Давайте, я всі заберу, — не на жарт розійшовся покупець, даючи бабусі п’ятдесятигривневу купюру. Він, здавалося, аж пританцьовував на місці, — чи на радощах, що знайшов смачні яблука, чи ще чого. Може, просто настрій був гарний.
— Та ось останні добирайте, оце все, що залишилося. Такі яблучка, що не залежуються, розібрали люди.
— Шкода, що так мало, та давайте вже скільки є.
Натан докидав у торбинку решту яблук і поклав на вагу.
Вийшло два кілограми.
Бабуся заходилася рахувати решту, а веселий покупець, таки пританцьовуючи, схопив торбинку, уклонився й швидко-швидко пішов у бік метро. Натан зачудовано дивився вслід. Це ж треба, яких тільки диваків не буває на світі! Чудний дядечко, та й годі.
— Їжте на здоров’ячко! — Бабуся підвела голову й простягла поперед себе решту. — Ой, а де це він? А решту ж не забрав! Сорок гривень, люди добрі!
— Бабусю, давайте сюди, я наздожену!
Хлопчик вискочив із базару. Прямо були зупинки маршрутних таксі та вхід у метро. Натан таки розгледів, як той дивний покупець завернув у скляні двері метрополітену.
Натан наліг на ноги.
Він ускочив у метро саме тоді, як дядечко з їхніми яблуками ступив на ескалатор і  поїхав донизу. Натан притьмом метнувся за ним, забувши навіть, що без жетона в метро не можна.
 
###111###
 
Безжальні клешні турнікета йому негайно про це нагадали. Трі-і-ісь!
— У-ух! — завив від болю хлопчик. Натан підбіг до каси з жетонами.
З верхніх сходинок ескалатора дядечка не було видно.
Натан знав, що бігти по ескалатору не дозволяється, але що було робити, коли зараз незнайомий покупець сяде в потяг і зникне назавжди без своїх законних сорока гривень? Ото вже роззява!
Десь на півдорозі Натан побачив, що той, кого він наздоганяє, уже дістався місця, де сходи, розпроставшись, ховаються в підлогу, — простіше сказати, до самого низу. Дядечко зійшов із рухомої стрічки і . Що це він робить?! Натан навіть закляк на місці, бо не знав, як же йому діяти далі, куди бігти — вниз чи вгору? А тому, що любитель яблук одразу ж перейшов на сусідній ескалатор, той, що суне вверх, до виходу з підземки!
Натан так і стояв остовпівши. А коли чоловік, їдучи вже назустріч, майже порівнявся, до Натана повернулася здатність міркувати.
«Чудово! — подумав хлопчик. — Зараз я йому крикну про гроші, він почекає мене вгорі й отримає свою решту». Натан набрав повні груди повітря, одночасно думаючи, як краще звернутися до незнайомця: просто «Гей!» чи «Дядьку!» 
«Якщо я крикну “Дядьку”, то відгукнуться всі дядьки на обох ескалаторах і не буде зрозуміло, кого саме я мав на увазі, — міркував хлопчик. — А якщо я гукну просто “Гей!”, то відгукнуться не всі дядьки на ескалаторах і знову ж таки не буде зрозуміло, чого я кричу . Отже, треба зауважити якусь прикмету. У покупця дві помітні прикмети: яблука та куфайка, тож треба вибрати щось одне.»
Далі часу на роздуми вже не було, тому Натан вирішив зупинитися на куфайці й гукнути: «Гей, у куфайці! Ось ваша решта!» Однак викрикнути хлопчикові не вдалося, бо цієї ж миті викрикнула тітонька з гучномовців:
— Шановні пасажири, бігти по ескалатору суворо заборонено! Це може призвести до травмування вас та інших пасажирів!..
— Знаю, знаю! — спересердя рубонув Натан, зістрибуючи з ескалатора й перебігаючи на інший.
Коли втікач досяг верхньої точки пересувних сходів, він зробив таке, від чого в його переслідувача відібрало мову: дядько спокійнісінько перейшов на ескалатор, яким кілька хвилин тому спускався до платформ метро.
«Він знущається з мене», — подумав Натан і прибавив ходу, щоб нарешті опинитися на одному й тому ж ескалаторі з, м’яко кажучи, дивакуватим дядечком. Це йому вдалося.
Урешті-решт Натан вискочив на платформу й почав шукати серед маси людей свого дивного втікача. Але дива тількино набирали обертів.
  
###112###
 
До середини платформи з брязкотом і скреготом під’їхав... ні, не потяг, а один-єдиний, дивного вигляду вагон. Він був жовтий, майже круглий, схожий на ... Точно, схожий на величезне яблуко! Дивно, але двері вагона були відчинені із самого початку. З них ніхто не вийшов, і, що найдивніше, ніхто й не збирався в них заходити. Більше того, здавалося, що ніхто з людей на платформі навіть не бачить ніякого вагона! Так, жодна жива душа не звертала аніякісінької уваги на прибуття вагона-яблука, усі стояли, як і мить до цього: хто читав книжку, хто дивився на електронне табло, хтось розмовляв із супутником, хтось просто споглядав перед себе. Натан міг дати голову на відсіч, що ніхто того вагона не бачив, вони дивилися ніби крізь нього.
Утім, один пасажир таки вирішив увійти всередину. Той пасажир виокремився з юрби інших і ступив до вагона. Пасажир був одягнений у чорну куфайку і тримав у руці торбинку з яблуками.
— Зачекайте! — отямився хлопчик і кинувся до того місця платформи, де на колії стояло яблуко на колесах. — Стійте!
Люди зачудовано дивилися на Натана. А він тим часом майже добіг до вагона, але той уже рушав. До хлопчикових вух лише долинула не менш дивна, ніж усе, що тільки-но відбулося в київському метро, фраза:
— Обережно, двері зачиняються! Наступна станція — царство Черв’якарство! (...)
«Не викидати ж, зрештою, ці сорок гривень», — подумав Натан і вирішив: зараз він поїде додому, візьме свої заощадження, додасть до сьогоднішнього заробітку — і придбає мобілку! Ура!
Хлопчик довго-довго стояв у салоні мобільного зв’язку перед скляною вітриною й милувався обраною моделлю телефона. Апарат був чудовий: з фотокамерою, FM-радіо, виблискував полірованими боками й наче підморгував Натанові: «Гайда, хлопче, годі вагатися, купи мене ! Ну ж бо!»
— Мо-можна подивитися он ту модель? — стиха спитав у продавця Натан.
— Будеш брати чи просто так, у руках хочеш потримати? — лукаво усміхнувся юнак.
— Буду. Буду брати, — уже впевненіше й голосніше відповів хлопчик, злякавшись, що продавець подумає, начебто в нього немає грошей.
— Тримай.
— Який же він чудовий! Це найкращий телефон у цілому світі!
— То що, гроші даєш? Пакувати?
— Даю. — Натан сяяв від щастя. Він знехотя віддав свій скарб продавцеві, а сам поліз у кишеню по гроші: — Ось.
Юнак перебрав купку банкнот і двічі ретельно перерахував.
— Шкода, але бракує сорока гривень, — дещо зніяковіло мовив по хвилі продавець.
— Як? — злякався Натан. — Там мали бути всі. А, заждіть.
Він дещо пригадав, сягнув рукою в задню кишеню джинсів і видобув звідти ті самі злощасні сорок гривень — чотири купюри по десятці. Хлопчик поволі перерахував їх, уважно роздивився, наче прощаючись із кожною, потім перевів погляд на коробку з майже своїм мобільним телефоном, хвильку повагавсь. А тоді, наче злякавшись, що передумає, швидко простяг руку до прилавка.
— Вибачте, це не мої гроші, — випалив Натан, ухопив зі скла решту коштів і, мов ошпарений, вибіг із магазину.
 
###113###
 
Прийшов я вранці до школи, а назустріч мені з класу Генка вибігає.
— Іди, — кричить, — швидше! У Ш ашка шьогодні день нажодження. Там чукежки їдять. Я побіг водою жапивати, бо шолодко дуже. 
Заходжу я в клас. Кругом плямкають усі — цукерки ж ують. Один Сашко за столом сидить, не жує.
— У мене, — каже, — від них уже щелепи зводить.
— Де ти ходиш? — Митько мені гукає. — Тут без тебе все з’їдять.
Я пропхався до столу, але цукерок зоставалось іще багато.
— Вітаю тебе, Сашку, — почав було я, але тут хтось поцілив у мене скатаною в кульку обгорткою у вухо.
— Бажаю т о б і. — продовжив я, і знову в мене влучила кулька.
Я тоді розізлився, підкинув угору свій портфель і сказав:
— На кого Бог пошле.
Усі кинулися врозтіч, а Бог послав на Генку, який саме вбіг до класу з півлітровою банкою води. Тоді Генка линув на мене водою й попав іще на кількох чоловік.
Вони теж узялися за кульки, а дехто біг по воду. Банок більше не було й доводилося бризкати прямо з рота. Сашко відійшов і сказав:
— Ну, перестаньте, перестаньте, уже дзвоник був.
Дехто його послухав, а більшість продовжувала кидатись і поливатися водою.
— От здорово, — кричав Митько. — Якби кожен день отак!
Коли підлога була вся засипана тими кульками й геть чисто облита водою, до класу зайшла вчителька.
Тоді вчителька опустилася на стілець, але одразу ж підскочила, бо виявилося, що він мокрий
— Ой-ой-ой! — сказала вона. А потім: — Ай-ай-ай! Що ж то у вас таке?
Ми відповіли, що це в Сашка день народження.
— Як вам не соромно! — розсердилася вона. — У вашого товариша день народження, а на
що ви його перетворили. Треба ж думати, що робите. Як це негарно й ганебно!
Ми почали думати й вирішили, що й справді це не так уже й здорово.
— Даю вам п’ять хвилин, — мовила вчителька, — щоб ви негайно ж до порядку привели і себе, і клас.
Ми дуже швидко все прибрали, і вчителька стала пояснювати урок, але ходила трохи дивно — якось боком і так само боком вийшла у двері за хвилину до дзвоника.
— Це їй соромно, — засміявся Генка.
— Це їй за вас соромно, — озвалася Ловецька.
— Не за «вас», а за всіх нас, — виправив її Сашко. — Хочете цукерок? У мене ще багато.
Та ніхто цукерок не взяв, сказали, що вже наїлися донесхочу. А Генка сказав, що він взяв би, та не сила більше пити воду. Але потім подумав, таки взяв одну й поклав до кишені. Тоді і я взяв. Дві. Я ж бо прийшов останнім і з’їв найменше.
 
###114###
 
Мабуть, усі ви, діточки, бачили годинник; можете дізнатись, глянувши на нього чи то вдень, чи вночі, котра година, можете почислити кожну хвилинку. А було колись так, що люди не знали, як рахувати час. Розрізняли лише весну, літо, осінь і зиму, а добу ділили на день та ніч. У літній ясний день, коли сонечко весело сяє на небі, — пізнавали люди, яка пора; але вночі або в глуху осінь не вміли дати собі ради. Не раз і не два думали люди над тим, як запобігти лихові. Та якось нічого путнього не вигадували. Один англійський король звелів наробити одинакових каганців, розчислити, скільки їх може згоріти в добу, і відтак, засвічуючи один за другим, рахувати час. Але на такий дорогий годинник могли спромогтися лишень король і багачі. Треба було, щоб каганці горіли весь час, щоб і вдень, і вночі чоловік доглядав їх і засвічував новий, коли догорить один. Багато було клопоту з тою вигадкою.
Опісля видумали люди піщаний годинник. Брали дві скляні пляшечки з вузенькими шийками, насипали одну дрібненьким піском і з’єднували їх шийками докупи так, щоби пісок міг пересипатися з одної пляшечки до другої. Скоро лиш пісок із верхньої пляшечки пересиплеться в нижню — перевертають її догори денцем, і пісок знову сиплеться, як досі. Недорогий і дуже простий такий годинник, але і з ним чимало замороки, — раз у раз треба назирати за ним. Напослідок винайшли дзиґарі вежові. Хто й як перший вигадав це диво — невідомо. Кажуть, начебто араби перші вміли робити дзиґарі і що арабський каліф Гарун-аль-Рашид у 807 році прислав дзиґарі в дарунок французькому королеві Каролю Великому.
Тодішні дзиґарі не дзвонили і не мали вагадла . Вагадло придумали аж у XVII віці. Тоді також поділили годину на 60 хвиль, а хвилю на 60 хвилинок. У великій пригоді стали людям дзиґарі. Але їх можна було побачити лише на баштах королівських і князівських замків. Мандрівник не міг користуватися ними, бо буди дуже здорові й тяжкі. Про бідних людей годі й казати: вони мусили вдовольнитися поміччю сонця, котре однаково світить і багатим і бідним.
Довго, дуже ще довго треба було працювати, щоб вимислити годинник, вигідніший і дешевший, щоб усі люди могли ним користуватися.
На початку XVI віку в місті Нюренберзі проживав один мідник — Петро Гельє. Старість білим волосом припорошила його голову, але він не згортав рук, не кидав праці. Усі мали його за чесного чоловіка та доброго робітника. Опріч свого ремесла, Петро Гельє кохався в механіці. Раз якось навідався до нього один італієць, з котрим Гельє, мандруючи, познайомився у Флоренції. Від того часу старий мідник кинув своє ремесло, цілими днями читав книжки, креслив і вирізував усілякі шруби та коліщатка. Жінка Гельє та двоє дорослих синів його не могли зрозуміти, чому такий працьовитий чоловік кинув роботу, і від світання до смеркання докоряли йому.
Тяжко йому було. Він думав: «Я старий, немічний... Прийде незабаром смерть і разом зо мною покладе в домовину і мою думку... І я не зроблю людям того добра, яке можу зробити.
  
###115###
 
А тут ще ніхто не йме віри, усі цураються мене, мов божевільного. Що мені робити бідному на світі? Ось що зроблю: піду до судді, попрошу його, щоб замкнув мене в тюрму. Там уже ніхто не перешкоджатиме мені». Так подумав та й пішов до судді.
Суддя тільки що закінчив свою роботу і хотів іти обідати.
Побачивши нового прохача, він дуже здивувався.
— Добродію, — сказав Гельє, — зробіть мені велику ласку:
звеліть мене ув’язнити.
Почувши таке дивне прохання, суддя здивувався ще більше: він подумав, що старий збожеволів, і пильно глянув на нього.
— Чого ж тобі так забажалося до тюрми? — спитав він.
— Я, бачте, мушу закінчити одну дуже важливу роботу, та, на лихо, не можу знайти затишного куточка, щоб мені не перешкоджали.
У тюрмі вже напевне ніхто не перешкоджатиме мені.
Надаремне силувався суддя запевнити старого механіка, що в тюрмі не так уже й добре, щоб туди проситися. Гельє так благав, що суддя звелів ув’язнити його. Дуже зацікавив суддю старий Петро. Щоб дізнатися про нього ще більше, суддя пішов до його жінки й почав розпитувати її про чоловіка.
— Мій чоловік божевільний, — відказала жінка, — він закинув роботу, цілими днями порається з книжками та всякою дурницею.
І сини не боронили батька. Тоді суддя звернувся до дочки та зятя. Зять називав тестя божевільним і казав, що він запродав душу нечистій силі. Бідна дочка плакала, боронила батька, як уміла, але її ніхто не слухав.
Повірив суддя, що Гельє справді збожеволів, і звелів усім родичам Петра зібратися, щоб при них випитати його й уже напевне завіритися, що він божевільний.
У визначений день зібрались у судді всі родичі Петра Гельє. Послали в тюрму за ним і незабаром привели його.
Він увійшов до зали з повагою. Очі його дивились ясно та розумно. Лице сіяло тихою радістю. У руці тримав він невелику річ, подібну до яйця, у котрій щось стукотіло.
То був годинник, чи нюренберзьке яйце. Так назвали його, бо був подібний до яйця. Усі судді й хто лиш був у залі із зачудованням дивилися на годинник Петра Гельє, а він кожному розказував, як той годинник зроблений.
Жінка та сини засоромились і почали перепрошувати старого; дочка плакала з радощів, а зять переконався, що в машинці немає нечистої сили.
Скоро вістка про новий годинник розійшлася по цілому Нюренберзі, почали всі поважати мідника Гельє.
 
###116###
 
Минули літа, століття минули. Попадали дерева, що молодими були тоді, як святий Андрій благословив гори над Дніпром, — попадали від старості. А на їх місці повиростали молоді дубчаки. Та й вони вже зістарілися. Ось-ось уступлять місце молоднякові.
Тільки могутній, ревучий Дніпро пливе, як і перше, пливе, несе свої води в море Чорне. Пливе й дубам пралісу оповідає про давню давнину, про старця незвичайного, як голуб сивого, що приїхав на судні вгору Дніпром, що хреста застромив на шпилі найвищої гори й благословив гори й усю країну з-під свого хреста. Оповідав Дніпро про пророцтво святого.
— І я жду тієї хвилі великої, коли прийдуть люди й город побудують на горах цих, — закінчив гримучий Дніпро.
— А коли, коли вони прийдуть? — шумів, питав ліс.
— Не знаю коли, але знаю, що прийдуть, — відповів Д ніпро. — Мені все одно — я діж дуся.
— Але чи ми діждемося? — питали дуби молоді.
— Не знаю цього! Правда, ви не довговічні: кількасот літ — і по вас! Та все ж таки ваші діти чи внуки діждуться. Щасливі будуть ті, що діждуться сповнення пророцтва. Отаке говорив довговічний Дніпро пралісові густому.
І саме тоді надпливло по Дніпру кілька суден. А в суднах були люди, озброєні, грізні. Теж були між ними й жінки.
Пливли й пісні співали. Грімкі, бойові.
Один між них був найстарший. Кремезний, чорнявий, у білому одязі, з лискучим шоломом на голові, опертий на рукояті двосічного меча, стояв посередині першого судна й давав накази. Біля нього сиділи два молодші, один теж чорнявий, тільки нижчий ростом, а третій — стрункий, білявий, сімнадцяти-вісімнадцятилітній. Напроти них сиділо золотокосе, синьооке дівчатко. Це були Кий, Щек, Хорив і сестра їхня Либідь.
Судна причалили до берега. Чоловіки кинулися рубати дрова, розпинати намети, а жінки — варити обід.
На цьому місці вирішили побудувати місто.
Велике було свято, велика радість, коли вже всі укріплення були готові. І кількість пожильців збільшилась, бо напливло їх з усіх сторін світу. Найстарший, старий Остромир, від імені пожильців висловив князеві Кию подяку й закінчив:
— А в пам’ять того, що це князь Кий построїв цей город, нехай же він і зветься — Київ-город!
— Славно, славно. Згода, згода! — кричав народ. — Київ, Київ, хай зветься!
І рознеслася вістка по світу про новий город над Дніпром. Стали приїжджати в
город гості з усіх-усюд. Багатів Київ. Став ласим шматком для диких орд, що по степах ганяли. Постійного місця не мали.
Та кріпкі були вали Києва, сильний був острокіл, а ще кріпші були груди, ще сильніші були руки оборонців його, що одностайно живим муром в обороні рідного міста стояли.
Росла слава Києва, світами лунала.
 
###117###
 
Лелече. Так називається наше село. Його єдина вулиця простяглася вздовж узлісся Чорного бору, а з протилежного боку двори упираються в болото. Щоправда, болота як такого вже немає. Висушили його кілька років тому. Тепер на цьому місці овочі вирощують.
Час від часу до нас спеціалісти-меліоратори навідуються, нещодавно навіть професор приїздив. Довго полями ходив із колгоспним начальством, м’яв навіщось грунт у руках, заглядав у дренажні труби, придивлявся до води в каналах...
Обідав Сисой Олександрович, так звали професора, у нас.
Його мій тато, колгоспний агроном, запросив. Зблизька професор видався мені звичайнісінькою людиною. Схожий навіть на нашого вчителя біології Володимира Петровича. Такий же сухорлявий, розсудливий. За обідом дорослі вели розмову про колгоспні справи, радилися із Сисоєм Олександровичем, як провадити польові роботи, а я тихенько сидів у своїй кімнаті й вслухався в мудрі професорські слова. Підслуховувати, я знав, негарно, однак тут випадок винятковий — коли ще я професора почую!
— А лелеки так до вас і не повернулися? — раптом запитав Сисой Олександрович.
— Тільки й залишилися в назві села, — сумно відповів голова колгоспу Михайло Пантелійович. — Напевно, техніки злякалися, як ми болото висушували. Два роки гуркіт стояв невмовкаючий.
— Тепер їх якось принадити треба, — замислився Сисой Олександрович. — Прилаштуйте на деревах колеса, пора уже вздовж крайніх каналів верби посадити — це створюватиме гарний мікроклімат, і вітри не так гулятимуть. А щоб канали не заростали, пустіть білого амура. Дуже корисна риба...
Навесні за кожним класом закріпили ділянку каналу, і ми посадили верби. Слово «посадили», правда, тут зовсім не підходить, правильніше — «повтикали», бо ми справді втикали в землю вербові кілки. Яке ж було наше здивування, коли на тих кілках з’явилися бруньки, а з них невдовзі потяглися навстріч сонцю ясно-зелені гілочки. Білий амур зробив своє — немовби бритвою позрізав зарості рогози, очерету, болотяної всячини. У каналах стало чисто, навіть дно видно.
Білого амура не впустили тільки в кар’єр, що біля дороги.
Широкий він і глибокий — справжнісіньке тобі озеро. Правління колгоспу віддало його нам — купатися, карасів ловити. Петькові навіть набридло їх тягати, і він передав вудочку мені. Досі я ще ніколи не ловив риби, тому й боявся, що не зумію. Та побоювання виявилися марними: тільки встигав наживу міняти. Одне погано — були ті карасі надто дрібні...
За цим заняттям застав нас голова колгоспу. Я думав, що похвалить (де ще таких майстерних рибалок побачиш!), але Михайло Пантелійович насупився:
— Так, хлопці, не годиться, — промовив, зважуючи на долоні дрібненького карасика. — Дайте їм хоча б трохи підрости. Наступного року вони вже значно більші будуть. Ось тоді й ловіть!
 
###118###
 
...Цієї весни ми не могли дочекатися, поки лід з кар’єру зійде. Так уже кортіло до карасиків добратися. Придбали жилку, гачки. Вудлища в кожного й куповані — триколійні, і саморобні — з дубців ліщини наробили. А лід не тане. Така погода видалася: жодного дощу, сонце лише іноді виглядає з-за свинцевих хмар.
Сьогодні враз потепліло. До школи йшли в сорочках, хоч удома, звичайно, наполягали, щоб без піджаків і за поріг не потикалися. На перерві, як у футбол грали, познімали й сорочки. Босі м’яч ганяли. Красота! Так до класу не хотілося йти. Та чи від того дзвоника сховаєшся...
Мав бути урок зоології. Чекаємо Володимира Петровича п’ять хвилин, потім іще п’ять, а він не йде. Петько вже пропозицію подає, щоб на подвір’я виходити, аж тут до класу заходить схвильований Володимир Петрович.
— Лелеки прилетіли! — радісно гукає.
— Де? — кидаємося до вікна.
— На болоті, — усміхається вчитель. — Знаєте, де лінія електропередач? Так вони на одному із стовпів гніздо мостять.
— А в село чого ж не летять? — чудується Петько.— Дідусь їм колесо на дереві приготував!
— Ближче до води хочуть! — трохи непевно сказав Володимир Петрович.
Учитель поглянув на годинник, а тоді махнув рукою й повів нас до болота. Прихопили ми також кілька біноклів щоб, не лякаючи лелек, здалеку на них подивитися. Лелеки вже принесли на вершину стовпа кілька гілок. Це буде основа гнізда — здогадалися ми. Та що це? Подув вітер, і гілки попадали. Лелеки знову поклали їх на вершину стовпа. Вітер знову здув...
— Біда,— пополотнів Володимир Петрович.— Не триматимуться ті гілки, надто стовп угорі вузький. Набридне лелекам така робота, і полетять вони геть. Як бути?
— А може, вони сядуть тоді на наше колесо? — зрадів Петько.
— Думаєш, лелеки раніше не бачили вашого колеса? їм зверху все видно, та вони чомусь не схотіли гніздитися на вашому обійсті! — заперечив товаришеві Гнат Майстренко.
Володимир Петрович вислухав хлопців, а тоді рішуче промовив до Петька:
— Гайда додому, нехай дідусь зніме з дерева те колесо й несе його швиденько сюди, а я попрошу колгоспних електриків, щоб вони закріпили колесо на стовпі.
Не минуло й години, як електрик Іван Білька міцно прикрутив колесо до вершини стовпа.
Лелеки здалеку спостерігали за тією процедурою і, тільки-но люди відійшли від стовпа, змахнули крильми й сіли на колесо. Походили по ньому, потупцювали, перевірили, чи надійна буде основа, і почали носити туди гілля.
Володимир Петрович зітхнув із полегшенням:
— Отепер лелеки наші! — І повів нас до школи.
Про приліт птахів дізналося все село. Багато для того зробив Петько. Кожному стрічному повідомляв, на чиєму колесі лелеки гніздо мостять. На птахів хотіли подивитися і великі, і малі. Та не всі розуміли, на жаль, що близько підходити до птахів не можна...
  
###119###
 
І ось тоді хлопці із «зеленого патруля» варту виставили. Чатували біля колишнього болота весь день.
Несподівано до села завітав Сисой Олександрович. Довго спостерігав за лелеками.
— Уже й пташенят висиджують! — задоволено сказав.— Повернення лелек — добра ознака. Не спускайте їх з очей, може, допомога яка знадобиться — не проґавте!
Дуже кортіло дізнатися, скільки яєць лежить у гнізді! Та як туди заглянеш? Якби лелеки змостили гніздо на Петьковому обійсті, то там із сусіднього дерева можна було б підгледіти. А тут? На стовп не залізеш. Напис на ньому грізний: «Не лізь — уб’є». Ще й череп з кістками навперехрест!
Та одного разу притягнув Петько велику садову драбину.
— Ану, допоможи, — гукнув мені. — Зараз усі лелечі секрети розкриємо! — засміявся. Тут Гнат нагодився.
— Злазь, — гнівно вигукнув до Петька, який уже добирався з біноклем до вершини драбини. — Ти шо, не читав у газеті, як один зоолог недавно дозволив репортерові сфотографувати гніздо рідкісного птаха — орлана-мавпоїда? Знаєш, чим усе це скінчилося? Орлиця злякалася й роздавила єдине яйце. А тих орланів настільки мало, що їх до Червоної книги занесли. Хочеш, щоб і з нашими лелеками те сталося? Злазь!
Після від’їзду професора Володимир Петрович поновив чергування біля лелечого гнізда «зеленого патруля». Ми не просто сиділи в кущах, а вели підрахунки й занотовували до
щоденника, скільки разів лелеки з гнізда знімаються, з чим додому повертаються...
Лелеки висиджували яйця поперемінно. Самець частіше сидів удень, а лелечиха — уночі. Та ось вивелися лелеченята. Ми одразу їх помітили: трійко біленьких  пташенят. Якби не довгі червоненькі дзьобики, нізащо б не подумав, що це діти гарних чорно-білих лелек. Життя в дорослих птахів одразу змінилося. Вони стали навперемінки літати за кормом не лише для себе, а й для пташенят. То жабу принесуть, то ящірку, то мишу, комах якихось. Лелечата ж виявилися добрячими їдцями...
Цікаво було спостерігати за птахами, якби не спека. З весни жодного дощу. Дихати нічим. Та нам хоч під дерево сховатися можна, а як ото лелекам? Стоять бідолашні в гнізді, крила порозпускали, а пташенята в тіні під ними дзьобики розкривають.
Ми зібралися в кабінеті зоології, де Володимир Петрович переглядав наші спостереження.
— Що ж воно виходить,— стурбовано вчитувався в записи. — Пташенята дорослішають, їм треба їсти більше, а за останні три дні батьки принесли до гнізда набагато менше
здобичі, аніж раніше. Ходімо до лелек!
Довго спостерігали в бінокль за птахами. І що помітили: досить часто лелеки поверталися додому без їжі для пташенят. 
— Жара загнала їхню поживу в такі закутки, звідки її лелекам не дістати! — збагнув Володимир Петрович.— Птахам, найперше молодим, загрожує голодна смерть!
— І тоді вже ніколи у Лелечому не буде лелек! — сумно сказав Петько.— Навіщо ж дідусь іще одне колесо на дереві причепив? Думали, наступної весни молоді лелеки до нас прилетять...
 
###120###
 
Замислився Володимир Петрович, а тоді сказав:
— Виручати треба лелек, адже такої спеки, кажуть, півстоліття не було. Ходімо ловити жаб. Хіба мало їх у каналах, особливо у нашому кар’єрі!
Жаб ми наловили швидко. Поклали їх поблизу стовпа на відкритому місці й відійшли. Гадали, що лелеки накинуться на їжу, проте вони не виявляли до нашої здобичі аніякісінького інтересу. А жаби швиденько в траву поховалися.
Почали ми радитися, як далі бути. Радимося, а самі в біноклі дивимося. Дорослі  лелеки, як і раніше, журяться, а малі дзьоби розтуляють, їсти, бідолахи, просять. Не витримало, напевно, батьківське серце — знову подалися лелеки на болото, цього разу до нашого кар’єру. Невдовзі самець приніс у дзьобі... рибу. Снулу, мабуть, знайшов. Мить — і вона зникла у роті найпроворнішого пташеняти.
— Виходить, лелекам риба до вподоби! — зрадів Володимир Петрович.— Тільки як її в гніздо доставити?
— А що як знову до електриків звернутися? — подав ідею Гнат.
...Карасі ловилися мляво, однак ми виявили найвищу рибальську майстерність (ось коли в пригоді стало спорядження!) й швидко наловили їх піввідра. А тут і Іван Білька прийшов.
Набрав риби в кишені спецівки й поліз до гнізда.
Птахи так охляли, що навіть не заклекотали, побачивши коло себе людину. Тільки й того, що перейшли на протилежний бік. Іван витяг з кишені карасика й майже силоміць усунув його в рот найближчому лелечаті. Воно одразу ж його проковтнуло. Так електрик нагодував пташенят, а тоді взявся й за дорослих. Та скільки не манив їх рибою, вони її не брали. Тільки крильми злякано махали. Зрештою Іван виклав рибу в гніздо й почав спускатися вниз.
Майже місяць годували ми лелек. Дрібну рибу вони хапали цілою, а більшу давали їм шматочками. Невдовзі пішли дощі. Одного разу поліз Іван з кормом до лелек, а вони відмовилися його брати. Дорослі лелеки ще й крильми замахали, дзьобами заклацали. Електрик помітив в одного з пташенят жабу й зрозумів, що хотів йому лелека сказати: «Набрид, мовляв, із своєю рибою!»
Ми й далі спостерігали за лелеками. Голод їм уже не загрожував. Минав час, і молоді лелеки почали вчитися літати, самостійно шукати здобич...
А потім лелеки зникли. 
— У вирій полетіли, — пояснив нам Володимир Петрович.
— Чи ж повернуться додому? — бідкався Петько.
— Обов’язково повернуться! — заспокоїв його вчитель. —
Птахи не забудуть зробленого їм добра...
— Тільки не думай, що молоді лелеки у вас оселяться,— піддражнив приятеля Гнат. — У нас теж колесо на дереві прилаштоване.
Я промовчав, однак вирішив твердо: нехай і мій тато поставить коло хати стовпа, а на ньому колесо приб’є. Може, сучасні лелеки більше стовпи люблять, аніж дерева. А що, хіба не можна спробувати?
 
###121###
 
У далекі й давноминулі часи, моє серденько, Слон зовсім не мав хобота. У нього був лише пухкенький і чорненький ніс, завбільшки з добрий черевик. Слон міг ним погойдувати сюди-туди, але не міг нічого підняти чи взяти.
Та ось народився ще один Слон. І це вже був не такий собі Слон, а маленький Слоник великого Слона чи просто Слоненя. Воно було страшенно цікаве, ба навіть невситимо цікаве, і знай докучало всім своїми запитаннями. А жило це Слоненя в Африці, і цілу Африку воно заповнило своєю невситимою цікавістю.
Питало Слоненя свою довгоногу тітку Страусиху, чому в неї пір’я росте саме на хвості, і довгонога тітка Страусиха била його за це своїми твердими-твердими кігтями. Питало Слоненя свого довготелесого дядька Жирафа, чому в нього шкіра вся в плямах, і довготелесий дядько Жираф брикав його своїм твердим і міцним копитом. І все ж Слоненя було сповнене своєї невситимої цікавості! Питало воно свою гладку тітку Гіпопотамиху, чому в неї червоні очі, і гладка тітка Гіпопотамиха стусала його своєю широкою-широкою ратицею.
Питало воно свого волохатого дядька Павіана, чому дині солодкі на смак, і волохатий дядько Павіан давав йому ляпаса своєю волохатою лапою. І все ж таки Слоненя було сповнене своєї невситимої цікавості! Слоненя питало всіх і про все, що тільки бачило, чуло, відчувало, нюхало чи торкало, — і всі дядьки й тітки неодмінно били його. І все ж Слоненя було сповнене своєї невситимої цікавості!
Одного чудового ранку, саме на весняне свято Рівнодення, невситимо цікавому й допитливому Слоненяті спало на думку нове запитання, з яким воно раніше ні до кого не зверталося:
— А що Крокодил їсть на обід?
І тут усі відразу голосно й грізно гукнули: «Цить!» — й одразу ж усі разом дали йому доброго чосу.
Раптом у колючому кущі «Зажди-трішки» воно побачило маленьку пташину, на ім’я Колоколо. І Слоненя сказало:
— Татко відлупцював мене, і мама відлупцювала мене, і всі мої дядьки й тітки також відлупцювали мене за мою невситиму цікавість. І все ж таки я хочу знати, що Крокодил їсть на обід?
Тоді пташка Колоколо відповіла йому сумним голоском:
— Іди до берегів великої сіро-зеленої мулкої ріки Лімпопо, де ростуть хінні дерева,— там ти дізнаєшся!
Слоненя взяло із собою сто фунтів бананів (таких дрібненьких, у червоній шкуринці), сто фунтів укрової тростини (такої довгої, з рожевою ркою), сімнадцять динь (у зеленій порелушпайці). Але ж ти знай і добре-добре атай, моє серденько, що до цього тижня, дня, години и навіть хвилини це невситимо цікаве Слоненя ніколи не бачило Крокодила й зовсім не знало, який він із себе. Тож йому аж млосно робилося від невситимої цікавості.
  
###122###
 
Перший, хто йому зустрівся, був Перистий-Скелястий Удав-Пітон, що обвився навколо скелі.
— Прошу пробачення, — спитало його Слоненя якнайчемніше, — та чи, бува, не траплялося вам бачити в цих невідомих мені краях таку істоту, як Крокодил?
— Чи не траплялося мені бачити Крокодила? — перепитав Перистий-Скелястий Удав-Пітон страшним і зневажливим голосом. — А про що ти ще запитаєш?
— Дуже прошу, вибачте мені, — повело далі Слоненя, — та чи не скажете ви, що Крокодил їсть на обід?
Тоді Перистий-Скелястий Удав-Пітон швидко розкрутився, сповз із скелі й дав добрячого ляпаса Слоненяті своїм лускатим замашним хвостом.
— От чудасія,— буркнуло Слоненя, — і тато, і мама, і дядько, і тітка, що вже казати про мою другу тітку Гіпопотамиху та другого дядька Павіана, — усі стільки били мене за мою невситиму цікавість. А тепер і тут мене побито і чи не за те саме.
Слоненя дуже ввічливо попрощалося з Перистим-Скелястим Удавом-Пітоном, допомогло йому знов обкрутитись навколо скелі, а саме пішло далі, знову трохи сердите, але
ніскілечки не здивоване. Живилося воно динями й губило скрізь лушпайки, бо тоді ще не могло їх підбирати. Так воно йшло-йшло й прийшло аж до самісіньких берегів великої сіро-зеленої мулкої ріки Лімпопо, де ростуть хінні дерева, і там наступило зненацька на якусь товсту й велику колоду. Одначе то була не колода, моє серденько, то був справжнісінький Крокодил, і Крокодил моргнув одним своїм оком — ось так!
— Прошу пробачення, — промовило Слоненя дуже ввічливо й чемно. — Чи не траплялося вам бачити Крокодила в цих незнайомих мені краях?
Тоді Крокодил моргнув і другим своїм оком — ось так! — і підняв половину свого хвоста з річкового мулу.
Слоненя дуже ввічливо відступило назад, бо йому не хотілося бути побитим ще раз.
— Підійди ближче, маля! — сказав Крокодил.— Чому ти про це питаєш?
— Прошу пробачити мені,— відповіло Слоненя дуже ввічливо й чемно, — але тато бив мене, і мама теж била, що вже казати про довгоногу тітку Страусиху та довготелесого дядька Жирафа, які ще дужче били мене, тільки не так, як гладка тіточка Гіпопотамиха з волохатим дядьком Павіаном. Але найдужче вдарив мене нещодавно Перистий-Скелястий Удав-Пітон своїм лускатим замашним хвостом. Отже, коли й ви хочете мене побити, то смію вам сказати, що більше цього не бажаю.
— Підійди ближче, маля, — сказав Крокодил, — бо я і є той, кого ти шукаєш. Я — Крокодил, — і, на доказ того, що він каже правду, Крокодил пустив крокодилячу сльозу.
— То ви і є той, кого я так довго шукав? Тоді скажіть мені, будь ласка, що ви їсте на обід?
— Підійди ближче, маля, — промовив Крокодил, — і я скажу тобі тихесенько на вухо.
Слоненя нахилило голову до смердючої ікластої крокодилової пащі, а Крокодил — хап! — та й спіймав його за малесенький ніс, який до того тижня, дня, години й навіть хвилини був справді ж не більший за добрий черевик, тільки набагато корисніший.
 
###123###
 
— Я гадаю, — сказав Крокодил, і промовив він це крізь зуби: що сьогод-ні по-чну свій о-бід із Сло-не-ня-ти!
Слоненятко ж, серденько моє, почувши такі слова, дуже розгнівалось і закричало в ніс — ось так:
— Буздіть бе-бене, бе-бені бо-о-олячхе!
Тоді Перистий-Скелястий Удав-Пітон сповз із скелі й сказав:
— Послухай-но, юний мій друже, якщо ти зараз же, цієї миті й негайно не потягнеш з усієї сили, скільки її в тебе є, то, на мою думку, твоє знайомство з цим товстошкірим чувалом (так він назвав Крокодила) скінчиться дуже погано. Він утягне тебе в річку, не встигнеш і писнути!
Слоненя присіло на свої куценькі задні ноги, а передніми вперлося в землю, і почало тягти. Воно тягло, тягло щосили, аж почав витягуватись його ніс. А Крокодил посунувся глибше у воду і так почав бити хвостом, що спінив геть усю річку, і теж тяг, тяг і тяг.
А ніс у Слоненяти тим часом розтягувався й ріс. Воно вже сіло на всі чотири опецькуваті ніжки й тягло, тягло, тягло, і ніс його розтягувався дедалі дужче й дужче. А Крокодил знай молотив хвостом, мов величезним веслом, і теж тяг, тяг, тяг, і з кожним ривком ніс Слоненяти робився все довшим і довшим, а Слоненяті стра-ше-е-нно боліло!
І от Слоненя відчуло, що сунеться в річку, і воно промовило в ніс, який тепер витягся на цілих п’ять футів:
— Ой-йой! Я уже не божу!
Тоді Перистий-Скелястий Удав-Пітон сповз на берег, обвився подвійним вузлом навколо задніх ніг Слоненяти й сказав:
— Ах ти ж дурненький, недосвідчений мандрівниче! Нам слід напружити всі сили, бо коли ми цього не зробимо, то, як я вже бачу, ота вкрита панциром звірина з хвостом-пропелером (так, моє серденько, він назвав Крокодила) вкоротить твій юний вік.
Так завжди висловлювався Перистий-Скелястий Удав-Пітон. І взявся він тягти Слоненя, а Слоненя йому допомагати. 
І Крокодил також тяг. Але Перистий-Скелястий Удав-Пітон і Слоненя тягли дужче, і Крокодил, нарешті, випустив ніс Слоненяти й так шубовснув у воду, що луна покотилась по всій ріці Лімпопо — од її верхів’я аж до синього моря.
Тоді воно глянуло на свій ніс і почало його пестити, загортати у свіже бананове листя, опускати у велику сіро-зелену мулку річку Лімпопо, щоб хоч трохи його остудити.
— Навіщо ти це робиш? — спитав Перистий-Скелястий Удав-Пітон.
— Даруйте, — відповіло Слоненя, — але мій ніс утратив усякий фасон, і я чекаю, коли він покоротшає.
 
###124###
 
Три дні сиділо Слоненя біля річки, чекаючи, коли ж його ніс покоротшає. Але ніс і не думав коротшати, а саме Слоненя від того, що весь час дивилося тільки на ніс, стало трохи косооким. Тепер ти розумієш, моє серденько, що Крокодил розтяг Слоненяті носа й зробив із нього справжній хобот, точнісінько такий, який є нині в кожного слона?
Третього дня надвечір прилетіла муха й дуже боляче вкусила Слоненя в плече. Та Слоненя, перш ніж воно саме щось збагнуло, підняло хобот і самісіньким його кінчиком убило ту муху на місці.
— Ось тобі перша користь! — сказав Перистий-Скелястий Удав-Пітон. — Ти нізащо не втнув би такого своїм коротким замурзаним носом. А тепер спробуй щось з’їсти.
І Слоненя, перш ніж саме воно щось збагнуло, простягло хобот, вирвало цілий жмут трави, обтрусило її й запхало собі в рот.
— Ось тобі друга користь! — сказав Перистий-Скелястий Удав-Пітон.— Ти нізащо не втнув би такого своїм коротким замурзаним носом. А як, по-твоєму, чи не занадто сьогодні пече сонце?
— Авжеж, ваша правда, — відповіло Слоненя.
І воно, перш ніж саме щось збагнуло, втягло в хобот мулу з берегів великої сіро-зеленої мулкої ріки Лімпопо і заляпало ним собі голову, і прохолодна болотяна шапка розповзлась аж до самих вух.
— Ось тобі третя користь! — сказав Перистий-Скелястий Удав-Пітон. — Ти нізащо не втнув би такого своїм коротким замурзаним носом. Ну, а що ти тепер думаєш про ляпаси?
— Вибачте мені, — відповіло Слоненя, — але особисто я їх зовсім не хотів би.
— Ну так-от, — сказав Перистий-Скелястий Удав-Пітон, — скоро ти переконаєшся, як чудово можна давати ляпаси твоїм новим носом.
— Дякую вам, — відповіло Слоненя, — я запам’ятаю ваші слова. А тепер час мені рушати додому, до своїх любих родичів, — та й випробувати свій новий ніс.
І Слоненя пішло через усю Африку, погойдуючи та помахуючи хоботом. Коли йому хотілося поласувати плодами, воно зривало їх просто з дерева, а не чекало, поки вони самі впадуть на землю, як робило раніше.
Дорогою Слоненя ще й визбирало всі ті лушпайки з динь, які воно погубило, ідучи на Лімпопо, бо Слоненятко це було охайним і культурним товстошкірим.
І от, нарешті, одного темного вечора повернулося Слоненя до всіх своїх любих родичів, скрутило хобот і сказало: 
— Як поживаєте?
Усі були дуже раді бачити його, і всі разом гукнули:
— А йди-но сюди, ми ще надаємо тобі ляпасів за твою невситиму цікавість!
— Пхе! — сказало Слоненя. — Певно, ніхто з вас і не знає, як треба по-справжньому давати ляпаси. А от я знаю й зараз вам покажу.
По цьому Слоненя розкрутило хобот і так уперіщило ним двох своїх любих братиків, що ті аж ногами вкрилися.
— О, клянемося бананами! — заверещали вони. — Де це ти навчився таких прийомів і що ти зробив із своїм носом?
— Це Крокодил із великої сіро-зеленої мулкої ріки Лімпопо зробив мені такий ніс, — відказало Слоненя. — Я спитав, що він їсть на обід, і він на згадку про нашу зустріч обдарував мене таким хоботком.
— Та й негарний же він у тебе, — зауважив його дядько, волохатий Павіан.
— Хай так, — відповіло Слоненя, — зате мій хобот дуже корисний.
І воно вхопило волохатого дядька Павіана всього лише за одну його волохату лапу та й пожбурило до шершнів у гніздо.
У довгоногої тітки Страусихи капосне Слоненя повисмикувало все пір’я з хвоста. Довготелесого дядька Жирафа воно спіймало за задню ногу й протягло через колючий терновий кущ.
Гладкій тітці Гіпопотамисі Слоненя дмухнуло й крикнуло у вухо, коли та по обіді задрімала в болоті. Та нікому не дозволило воно чіпати пташку Колоколо. Нарешті Слоненя так насолило всім своїм любим родичам, що всі вони наввипередки побігли до берегів великої сіро-зеленої мулкої ріки Лімпопо, де ростуть хінні дерева, щоб і їм Крокодил поробив нові носи. А коли вони повернулися додому, то вже ніхто з них не бив Слоненяти, і відтоді, моє серденько, усі слони, яких тобі доведеться бачити, і всі ті, яких тобі не доведеться бачити, мають точнісінько такі самі довгі хоботи, який придбало собі невситимо цікаве Слоненя.
 
###125###
 
Раз я йшов берегом нашого струмка та під кущем помітив їжака; він теж побачив мене, згорнувся й затукав: тук-тук-тук. Дуже скидалося на те, ніби далеко десь ішов автомобіль. Я торкнувся його носком чобота; він страшно хоркнув і штурхнув своїми голками в чобіт.
— А, ти так зі мною, — сказав я і носком чобота зіпхнув його в струмок.
Одразу ж їжак розгорнувся у воді й поплив до берега, як маленька свиня, тільки замість щетини на спині були голки. Я взяв паличку, скотив нею їжака у свій капелюх і поніс додому.
Мишей у мене було багато; я чув, що їжачки їх ловлять, і вирішив: хай він живе в мене й ловить мишей. 
Так поклав я цей колючий жмуток серед підлоги й сів писати, а сам краєм ока все позираю на їжака. Не довго він лежав непорушно: тільки я притих коло столу, їжак розгорнувся, обдивився, тоді рушив і вибрав собі, урешті, місце під ліжком і там зовсім притих.
Коли стемніло я засвітив лампу і їжачок вибіг із-під ліжка.
Він, звичайно, подумав на лампу, що це місяць зійшов у лісі: при місяці їжаки люблять бігати по лісових галявинах.
І так він почав бігати по кімнаті, уявляючи, що це лісова галявина.
Прочитавши газету, я впустив її додолу, перейшов до ліжка й заснув.
Сплю я завжди дуже сторожко. Чую якийсь шелест у мене в кімнаті. Черкнув сірником, засвітив свічку й тільки помітив, як їжак майнув під ліжко, а газета лежала вже не біля стола, а посеред кімнати. Так я і залишив засвічену свічку, а сам не сплю, роздумуючи: навіщо це їжачкові газета була потрібна? Незабаром мій квартирант вибіг із-під ліжка і — просто до газети, крутився біля неї, шарудів, шелестів і, урешті-решт, примудрився: почепив якось на свої колючки краєчок газети й потяг її, величезну, у куток.
Тут я й зрозумів: газета йому була потрібна, як у лісі сухе листя, він тяг її собі для гнізда. Скоро їжак увесь обгорнувся газетою та зробив із неї справжнє гніздо. Закінчивши цю важливу справу, він вийшов і спинився напроти ліжка, роздивляючись свічку-місяць.
Узяв я тарілку, поставив униз, приніс відро з водою і то наллю води на тарілку, то знову виллю її у відро, так шумно, ніби це струмок хлюпає.
— Ну, іди, іди, — кажу, — бач, я для тебе й місяць улаш тував. А ось тобі вода.
Дивлюсь: він ніби посунувся вперед. А я теж трохи посунув до нього своє озеро. Він посунеться — я посуну, та так і зійшлися.
— Пий, — кажу остаточно.
Він і почав сьорбати.
А я легенько по колючках рукою провів, ніби погладив, та все промовляю:
— Хороший ти, малий, хороший.
Напився їжачок, я кажу:
— Давай спати.
Ліг і загасив свічку.
От не знаю, скільки я спав. Чую: знову в мене в кімнаті робота. Засвічую свічку — і що ж ви думаєте? їжачок біжить по кімнаті, а на колючках у нього яблуко. Прибіг до гнізда, поклав його там і по друге біжить у куток. А в кутку стояв мішок з яблуками,
що перекинувся. От їжак підбіг, згорнувся коло яблук, сіпнувся та знову біжить. Друге яблуко на колючках тягне до гнізда.
Так от і влаштувався в мене жити їжачок. А тепер я, тільки-но сідаю чай пити, неодмінно його беру до себе на стіл: то молока йому наллю на блюдечко — вип’є, то булочку йому дам — з’їсть.
  
###126###
 
Козетту мама залишила в господарів корчми Тенардьє, заплативши їм за догляд за дівчинкою. Мама сподівалася невдовзі, як улаштується на роботу, забрати дівчинку. Але не змогла. Попросила Ж ана Вальжана, у якого працювала на фабриці, потурбуватися про дівчинку. (...)
Козетту послали пізно вночі по воду, щоб напоїти коня. По дорозі їй зустрівся незнайомець, який допоміг нести відро. (... )
Двері відчинилися. На порозі з ’явилася Тенардьє зі свічкою в руках.
— Це ти, ледащо? Довго ж ти никала! Певно, десь ґав ловила... (... )
— Оцей пан хоче в нас переночувати, пані, — тремтячи від страху, мовила Козетта.
 Тенардьє вмить змінила злісний вираз обличчя на привітну усмішку й ласкаво глянула на прибулого.
— Цей пан? — спитала вона.
— Так, пані, — відповів чоловік, підносячи руку до капелюха.
Багаті подорожні не бувають увічливі. Оглянувши вбрання та багаж незнайомого, пані Тенардьє зігнала привітну усмішку з обличчя.
— Заходьте, чоловіче добрий, — сухо запросила вона. (...)
Тим часом подорожній, поклавши на лаву свій пакунок і палицю, сів до столу. (...)
Козетта знову сіла на своє місце під столом і взялася плести панчохи. (... )
Козетта була негарна. Якби вона жила щасливо, може, була б і гарненька. Мала вже вісім років, але їй ледве давали шість. її великі, обведені синцями очі майже погасли від сліз.
Кутики вуст завжди були сумно опущені. Руки порепалися. Кістки випиналися під лахміттям. Вона завжди трусилася від холоду. Крізь лахміття виднілися синці від побоїв. її голі ноги були червоні й тоненькі. Глянувши на западини біля її шийки, хотілося заплакати. Уся постать цієї дитини, її голос, уривчаста мова, її погляд, її мовчазність найменший її рух свідчили тільки про одне — про страх.
Страх пройняв її всю. Він застиг у глибині її зіниць.
Раптом Тенардьє крикнула:
— А де ж хліб?
Козетта забула про хліб, але сказала неправду:
— Пекарня була зачинена, пані.
— Треба було постукати.
— Я стукала, пані.
— Ну?
— Він не відчинив.
— Завтра довідаюсь, чи це правда, — сказала Тенардьє. — А зараз поверни мені п’ятнадцять су.
Козетта сунула руку в кишеню фартушка й зблідла. Монети там не було.
— Ти чуєш, що я кажу? — гукнула Тенардьє
Козетта вивернула кишеню. Порожня! Куди ж поділися гроші? Нещасна дівчинка стояла мовчки, наче скам’яніла.
 
###127###
 
— Може, ти загубила їх? — загорлала Тенардьє. — Чи, мабуть, украла?
Незнайомий шукав тим часом у кишенях свого жилета, але так, що ніхто цього не помітив.
Козетта тремтіла, тулячися у кутку, біля грубки.
— Вибачте, пані, — сказав незнайомий, — але я тількино бачив, як щось випало з кишені дівчинки й покотилося. Може, це воно і є?
Він нахилився й заходився мацати підлогу.
— Ось вона, — випростовуючись, сказав незнайомий і подав Тенардьє срібну монету.
— Так, це вона, — відповіла та.
То була не вона, а монета у двадцять су, але для Тенардьє це було вигідно. Вона поклала гроші собі в кишеню й обмежилася тим, що люто глянула на дівчинку, мовивши:
— Щоб мені більше цього не було! (...)
Тут відчинилися двері, і до кімнати ввійшли Епоніна з Азельмою.
Це були гарненькі дівчатка, чистенькі, пухкенькі, свіжі, веселі та здорові.
Дівчатка посідали біля вогню. З ними була лялька, яку вони весело щебечучи, крутили на всі боки. Козетта подеколи підводила очі від плетива й сумно дивилась, як вони граються. Епоніна з Азельмою й не глянули на дівчинку. Лялька в сестер була стара, злиняла й геть побита, але вона здавалася Козетті пречудовою.
Аж тут Тенардьє помітила, що Козетта, замість працювати, дивиться, як бавляться її діти.
— Оце так ти робиш! — гримнула вона. — Ось я тебе батогом змушу працювати.
Незнайомий, не встаючи з місця, повернувся до Тенардьє.
— Дозвольте їй погратися, пані, — майже боязким голосом мовив він.
— їй треба працювати, бо вона їсть. Я не можу годувати її задурно.
— А що вона робить? — лагідно спитав чоловік.
— Плете панчохи, коли хочете знати, — зласкавилася відповісти Тенардьє. — Панчохи для моїх донечок. Не ходити ж їм босими.
Чоловік глянув на червоні ніжки Козетти.
— А коли вона доплете цю пару? — знову спитав він.
— їй, ледащиці, треба на це принаймні три або чотири дні.
— А скільки може коштувати готова пара?
— Щонайменше тридцять су, — відповіла Тенардьє, зневажливо глянувши на нього. (...)
— Я куплю ці панчохи, — відповів незнайомий, вийняв із кишені п’ятифранкову монету й поклав на стіл.
Потім він звернувся до Козетти:
— Тепер твоя праця належить мені. Грайся собі дитинко. (...) Козетта тремтіла.
— Правда, пані? — зважилася вона нарешті спитати. — Мені можна гратися?
— Грайся! — ненависним голосом відповіла Тенардьє.
— Спасибі, пані! (...)
Тенардьє підійшла ближче до незнайомого. «Мій чоловік, — думала вона, — каже слушно. Може, це й справді якийсь багатій. Є такі диваки серед них». Вона сперлася ліктями на стіл, за яким сидів незнайомий.
 
###128###
 
— Пане, — мовила вона.
На слово «пане» чоловік обернувся. Досі Тенардьє називала його тільки «чоловіче добрий».
— Бачте, пане, — вела вона, прибираючи солодкого виразу, який робив її ще гидкішою, — мені втішно дивитись, як дитина грається. Але воно добре на цей лише раз, бо ви такий щедрий. А в неї ж, бачте, немає нічого. Вона повинна працювати.
— Дитина ця, значить, не ваша?
— Ні, пане. Звичайно, ні. Ми взяли її просто так, з жалю... Ми робимо для неї, що можемо, однак ми й самі люди бідні.
Скільки пишемо на її батьківщину, і все марно; ось уже півроку, як нам не відповідають. Мати її, мабуть, чи не померла.
— А! — повагом мовив чоловік і знову задумався. (...)
Козетта, відчуваючи, що говорять про неї, не зводила з Тенардьє очей. (...) Повернувшись, вона вгледіла ляльку дівчаток Тенардьє, що лежала долі за кілька кроків од кухонного столу. (...)
Дівчинка вилізла з-під столу, ще раз упевнилась, що за нею не стежать, і схопила ляльку. За мить вона знову нерухомо сиділа на своєму місці, повернувшись, проте, так, щоб затулити собою ляльку, яку тримала в руках.
Ніхто, крім незнайомого, не бачив Козетти.
Дівчинка гралася лялькою вже з чверть години. Але хоч яка обережна була Козетта, однак не помітила, що вогонь із грубки освітлює рожеві ніжки ляльки. Азельма побачила їх і сказала сестрі:
— Дивись!
Дівчатка остовпіли. Козетта насмілилась узяти їхню ляльку!
Епоніна встала, підійшла до матері й смикнула її за спідницю.
— Облиш мене! — мовила Тенардьє. — Чого тобі треба?
— Глянь, мамо, — сказала дівчинка й кивнула на Козетту.
Та, захоплена лялькою, не бачила й не чула нічого.
Обличчя Тенардьє скривилося від злості.
— Козетто! — обурено гукнула вона.
Дівчинка здригнулася й обернулась.
— Козетто! — повторила Тенардьє.
Козетта обережно поклала ляльку на підлогу. Потім, не
спускаючи з неї очей, згорнула руки й заридала.
Незнайомий устав із-за столу.
— Що трапилося? — спитав він.
— А ви хіба не бачите? — відповіла Тенардьє, пальцем показуючи на ляльку, що лежала біля Козетти.
— Не розумію .
— Вона ж узяла ляльку своїми брудними руками! Своїми жахливими руками!
Козетта заплакала ще голосніше.
— Чи замовкнеш ти? — крикнула Тенардьє.
 
###129###
 
Незнайомий підійшов до дверей, одчинив їх і вийшов. (...)
Коли незнайомий повернувся, у його руках була чудова лялька — та, на яку із самого ранку заздрісно дивилася вся дітвора.
— На, — сказав він, поставивши ляльку перед Козеттою. — Це тобі. (...)
Дівчинка дивилася на ляльку майже з жахом. Обличчя її було ще мокре від сліз, але очі сяяли радістю. Їй здавалось — тільки-но вона доторкнеться до ляльки, звідти вдарить грім.
І все ж таки спокуса перемогла. Козетта підійшла до ляльки й ледве чутно прошепотіла: 
— Можна, пані?
— Та вона ж твоя! — гукнула Тенардьє. — Пан подарував її тобі.
— Правда, пане? Правда?!
У незнайомого на очах блиснули сльози. Він кивнув головою і вклав руку ляльки в маленьку ручку дівчинки.
Козетта висмикнула свою руку, наче лялька обпекла її, і опустила очі. Вона була збентежена. Потім повернулася й схопила ляльку.
— Я зватиму її Катрін, — прошепотіла вона.
Дивне то було видовище, коли Козеттине лахміття змішалося зі стрічками і мереживом ляльки.
— Пані, — знову спитала дівчинка, — можна мені посадити її на стілець?
— Звичайно, — дитино, відповіла Тенардьє.
Тепер уже Епоніна з Азельмою заздрісно дивилися на Козетту.
Козетта посадила ляльку на стілець, потім сіла перед нею на підлогу й завмерла, не зводячи з ляльки очей.
— Грайся, Козетто, — сказав незнайомий.
— Я граюсь, — відповіла дівчинка.
Тенардьє враз зненавиділа цього чужинця, як нікого у світі. Проте доводилося догоджати гостеві. Вона поспішила сказати на добраніч своїм донькам і просила в незнайомого дозволу послати спати й Козетту. (...)
Незнайомий сперся ліктем на стіл і знову замислився.
Минуло кілька годин.
Незнайомий хотів був уже йти спати, коли погляд його впав на камін. Там не було ні вогню, ні навіть попелу, але стояли два маленькі дитячі черевички, більший і менший. Подорож ній згадав старовинний звичай дітей — класти перед Різдвом у камін своє взуття й чекати, що вночі добра чарівниця покладе туди якийсь подарунок.
Тож Епоніна з Азельмою й поставили в камін кожна по черевичкові.
Подорожній нахилився над ними.

###130###
 
Чарівниця, тобто мати, уже побувала тут, і в обох черевичках блищало по новісінькій монеті в десять су.
Подорожній випростався. Аж тут у найтемнішому кутку каміна він помітив ще якусь річ. Придивившись, упізнав грубий дерев яний черевик, напіврозбитий і весь укритий
затужавілим болотом. Це був Козеттин черевик. Козетта із зворушливою довірливістю дитини й собі поставила його в камін.
Але в її черевикові не лежало нічого.
Незнайомий пошукав у себе в жилеті, нахилився й поклав у черевик золоту монету.
Потім він нишком пішов до себе в кімнату. (...)
Уранці незнайомець забрав дівчинку, віддавши господарям півтори тисячі франків.
Він розв’язав свій пакунок.
У ньому лежали шерстяна сукенка, фартушок, черевички, шапочка. Словом, усе вбрання
на семирічну-восьмирічну дівчинку. Усе це було чорного кольору.
— Візьми оце, дитинко, і швиденько перевдягнися, — сказав він.
Уже розвиднілося, коли мешканці Монфермейля, що на той час повставали, бачили, як вулицею йшов якийсь бідно вдягнений старий, ведучи за руку маленьку дівчинку з величезною лялькою в руках.
То були наш незнайомий і Козетта.
Чоловіка ніхто не знав, а Козетту, яка була вже не в лахмітті, теж багато хто не впізнав.
Козетта йшла з Монфермейля. З ким? Вона не знала.
Куди? Також не знала. Розуміла вона лише те, що в корчму Тенардьє більше не повернеться.
Дівчинка йшла поважно, широко розплющивши свої великі очі й розглядаючи небо. Золоту монету вона поклала в кишеню нового фартушка. Подеколи дівчинка нахилялася,
кидала на неї оком, а потім довірливо дивилася на свого супутника. 
 
###131###
 
Мишко та Стасик сиділи в саду на лавочці та розмовляли. Тільки вони розмовляли не просто як інші діти, а розповідали одне одному різні небилиці, ніби затіяли суперечку, хто кого перебреше.
— Скільки тобі років? — запитує Мишко.
— Дев’яносто п’ять. А тобі?
— А мені сто сорок. Знаєш, — каже Мишко, — раніше я був великий-превеликий, як дядько Боря, потім зробився маленький.
— А я, — каже Стасик, — спочатку був маленький, потім виріс великий, а потім знову скоро буду великий. 
— А я, коли був великий, усю річку міг перепливти, — каже Мишко.
— У! А я море міг перепливти!
— Подумаєш — море! Я океан перепливав!
— А я раніше вмів літати!
— А ну, полети!
— Зараз не можу: розучився.
— А я одного разу купався в морі, — каже Мишко, — і на мене напала акула. Я її бац кулаком, а вона мене хап за голову — і відкусила.
— Брешеш!
— Ні, правда!
— Чому ж ти не вмер?
— А для чого мені вмирати? Я виплив на берег і пішов додому.
— Без голови?
— Звичайно, без голови. Для чого мені голова?
— Як же ти йшов без голови?
— Так і йшов. Ніби без голови ходити не можна!
— Чому ж ти тепер із головою?
— Інша виросла.
«Гарно вигадав!» — позаздрив Стасик. Йому хотілося збрехати краще від Мишка.
— Ну, це що? — сказав він. — Ось я одного разу був в Африці, і мене там крокодил з’їв! 
— От так збрехав! — розсміявся Мишко.
— Зовсім ні.
— Чому ж ти тепер живий?
— Так він же мене потім виплюнув.
Мишко задумався. Йому хотілося перебрехати Стасика. Він думав, думав, нарешті каже:
— Одного разу я йшов по вулиці. Навколо трамваї, автомобілі, вантажівки...
— Знаю, знаю! — закричав Стасик. — Зараз розкажеш, як тебе трамвай переїхав. Ти вже брехав про це.
— Нічого подібного. Я не про це.
— Ну гаразд. Бреши далі.
 
###132###
 
— Ось я іду, нікого не чіпаю. Раптом назустріч автобус. Я його не помітив, наступив ногою — р-раз! — і роздавив.
— Ха-ха-ха! От це брехня!
— А от і не брехня!
— Як же ти міг роздавити автобус?
— Так він же зовсім маленький був, іграшковий. Його хлопчик за мотузочок тягнув.
— Ну, це не дивно, — сказав Стасик. — А я одного разу на Місяць літав.
— Ой, куди загнув! — засміявся Мишко.
— Не віриш? Чесне слово!
— На чому ж ти літав?
— На ракеті. На чому ж іще на Місяць літають? Ніби сам не знаєш!
— Що ж ти там на Місяці бачив?
— Ну що... — засміявся Стасик. — Що я там бачив? Нічого й не бачив.
— Ха-ха-ха! — розсміявся Мишко. — А кажеш, на Місяць літав!
— Звичайно, літав.
— Чому ж нічого не бачив?
— Та тому, що було темно. Адже я вночі літав. Уві сні. Сів на ракету і як полечу в космічний простір. У-у-у! А потім як полечу назад... Летів, летів і потім геп на землю... ну й прокинувся.
— А... — сказав спроквола Мишко. — Так би відразу й казав. Адже я не знав, що ти — уві сні.
Тут прийшов сусідський Ігор і сів поруч на лавочці. Він слухав, слухав М ишка та Стасика, потім каже:
— От брешуть! І вам не соромно?
— А чого соромно? Ми ж нікого не обманюємо, — сказав Стасик. — Просто вигадуємо, ніби казки розповідаємо.
— Казки! — презирливо пирхнув Ігор. — Знайшли заняття!
— А ти думаєш, легко вигадувати?
— Чого простіше!
— Ну вигадай щось.
— Зараз... — сказав Ігор. — Будь ласка.
Мишко та Стасик зраділи й налаштувалися слухати.
— Зараз, — повторив Ігор. — Е-е-е... гм... кхм... е-е-е...
— Ну, що ти все «е» та «е»!
— Зараз! Дайте подумати.
— Ну, думай, думай!
— Е-е-е... — знову сказав Ігор і подивився на небо. — Зараз, зараз... е-е-е.
— Ну, що ж ти не вигадуєш? Казав — чого простіше!
— Зараз... Ось. Одного разу я дражнив собаку, а він мене за ногу й укусив. Ось навіть шрам залишився.
— Ну й що ж ти тут вигадав? — запитав Стасик.
— Нічого. Як було, так і розповів.
 
###133###
 
— А казав — вигадувати майстер!
— Я майстер, та не такий, як ви. От ви брешете, та без пуття, а я вчора збрехав, мені від цього користь.
— Яка користь?
— А ось. Учора ввечері мама й тато піш ли кудись, а ми з Ірою залиш илися вдома. Іра лягла спати, а я заліз у буфет і з’їв півбанки варення. Узяв Ірці губи варенням намазав.
Мама прийш ла: «Хто варення з’їв?» Я кажу: «Іра». Мама подивилася, а в неї всі губи у варенні. Сьогодні вранці їй від мами перепало, а мені мама ще варення дала. От і користь.
— Значить, через тебе іншому перепало, а ти й радий! — сказав Мишко.
— А тобі що?
— Мені нічого. А ось ти цей... як це називається... Брехун!
— Самі ви брехуни!
— Іди геть звідси! Не хочемо з тобою на лавці сидіти.
— Я й сам не буду з вами сидіти.
Ігор встав і пішов. Мишко й Стасик також пішли додому.
Дорогою їм трапився кіоск із морозивом. Вони зупинилися,
почали нишпорити по кишенях і рахувати, скільки в них грошей. В обох назбиралося тільки на одну порцію морозива.
— Купимо порцію й поділимо порівну, — запропонував Стасик.
Продавщиця дала їм морозиво на паличці.
На східцях вони зустріли Іру. Очі в неї були заплакані.
— Ти чого кисла? — запитує Мишко.
— Мене мама гуляти не пускала.
— За що?
— За варення. А я його й не їла. Це Ігор на мене набрехав. Мабуть, сам з’їв, а на мене звернув.
— Звичайно, Ігор з’їв. Він сам нам хвалився. Ти не плач. Ходімо, я тобі свою півпорцію морозива дам, — сказав Мишко.
— І я тобі свою півпорцію віддам, ось тільки покуштую разочок і віддам, — пообіцяв Стасик.
— А ви хіба не хочете самі?
— Не хочемо. Ми вже по десять порцій з’їли сьогодні, — сказав Стасик.
— Давайте краще це морозиво на трьох розділимо, — запропонувала Іра.
— Правильно! — вигукнув Стасик. — А то в тебе заболить горло, якщо ти одна всю порцію з’їси.
Пішли вони додому, розділили морозиво на три частини.
— Смачно — сказав Мишко. — Я дуже люблю морозиво. Одного разу я з ’їв цілісіньке відро морозива.
— Ну, ти вигадуєш усе! — засміялася Іра. — Хто тобі повірить, що ти відро морозива з’їв!
— Так воно ж було зовсім маленьке відеречко! Таке паперове, не більше скляного стаканчика
 
###134###
 
ДІЗнАЄМОСЯ ПРО ВИДИ ПАМ’ЯТІ КОМП’ЮТеРА
Де і  як інформація зберігається в  комп’ютері? Як вона опрацьовується? Ти вже знаєш, що найважливіші пристрої комп’ю тера  — це процесор і  оперативна пам’ять. Процесор опрацьовує дані та керує роботою комп’ютера. В  оперативній пам’яті зберігаються програми й  дані під час роботи комп’ютера.
Пам’ять комп’ютера  — це спеціальні запам’ятовуючі пристрої, призначені для зберігання інформації. Пам’ять комп’ютера поділяють на внутрішню та зовнішню.
Оперативна пам’ять належить до внутрішньої пам’яті. У  разі вимкнення комп’ютера вся інформація з  оперативної пам’яті зникає. Отже, коли працюєш із документами чи створюєш власні програми, їх необхідно час від часу зберігати в  зовнішній пам’яті.
Наведи приклади, яку інформацію ти зберігаєш під час роботи з  комп’ютером.
Зовнішня пам’ять призначена для зберігання даних протягом тривалого часу. Завдяки їй можна зберігати великі обсяги даних, переносити їх з  одного комп’ютера на інший тощо. 
Пристрої зберігання, або запам’ятовуючі пристрої, призначені для запису, зберігання та зчитування інформації.
Жорсткий диск (або вінчестер)  — основний вид зовнішньої пам’яті в  сучасних комп’ютерах, міститься в  системному блоці, має велику ємність.
Оптичний диск — пластиковий чи алюмінієвий диск, з  якого інформація зчитується за допомогою лазерного променя.
Флешпам’ять, карта пам’яті  — сучасна компактна зовнішня пам’ять, що реалізована на новітніх електронних елементах.
Щоб дізнатися, які зовнішні пристрої під’єднані до комп’ютера, потрібно двічі клацнути значок Цей ПК на робочому столі.
Для зручності зовнішні запам’ятовуючі пристрої, що під’єднані до комп’ютера, називають дисками та позначають певними латинськими літерами. Після літери ставиться двокрапка.  
Дискета — перша зовнішня пам’ять комп’ютера, гнучкий магнітний диск у  квадратному пластиковому пакеті. Ще й  досі в  програмах кнопка Зберегти часто має вигляд дискети.
Інформація записувалася на дискету й  зчитувалася з  неї за допомогою спеціального дисководу. Імена A: і  B: призначалися саме для цих дисководів, яких сучасні комп’ютери вже не мають. Тому імена зовнішніх пристроїв починаються зазвичай із літери С: (нею позначено пристрій, на якому міститься операційна система, наприклад Windows).
Ти вже знаєш, що всі програми, тексти, зображення, фільми зберігаються в  зовнішній пам’яті комп’ютера в  окремих файлах. 
Файли зручно впорядковувати за допомогою папок.
Кожний файл, кожна папка має своє ім’я. Для надання імен файлам і  папкам можна використовувати літери, цифри та спеціальні символи.
Ім’я файлу складається з  двох частин  — власне імені файлу та його розширення. Ім’я та розширення файлу відокремлюються крапкою. За розширенням можна визначити, що міститься у файлі  — тексти, зображення, відео тощо. Файли, що містять різні дані, позначаються в  комп’ютері різними значками (піктограмами).

###135###
 
Для впорядкування файлів використовують папки. Уяви, що тобі потрібно впорядкувати файли з  фотографіями. Ти можеш створити папку Фото й  розмістити в  ній усі файли. чи легко буде знайти потрібний? Мабуть, ні. У  папці Фото доцільно створити кілька папок  — їх називають вкладеними. У  них можна розмістити фотографії за певними ознаками, наприклад за назвами чи датами подій. Це допоможе швидко знайти потрібні файли.
Послідовність вкладених папок Мої уроки, Інформатика утворює шлях до файлу монітор.jpg. Записують імена цих папок через спеціальний символ \ (зворотний слеш). Така послідовність папок разом з  іменем файлу утворюють повне ім’я файлу
Ти вже знаєш, що меню  — це набір об’єктів або команд, серед яких можна вибирати потрібні. Працюючи з  комп’ютером, користувач надає йому певні команди. Для зручності ці команди згруповано за призначенням у  різні меню.
наприклад, за допомогою кнопки Пуск на робочому столі відкривається головне меню, що містить команди для керування роботою комп’ютера.
Для роботи з  комп’ютерними об’єктами призначене контекстне меню, яке викликається правою клавішею миші. 
чи знаєш ти, як за допомогою копіювального апарата, наприклад ксерокса, розмножують документи? При цьому отримують примірники, що не відрізняються один від одного. Таку операцію називають копіюванням, а  примірники  — копіями.
Ми часто копіюємо зображення, музику, тексти з  комп’ютера на флешносії і  навпаки. Виконувати копіювання зручно за допомогою команд Копіювати і  Вставити контекстного меню.
Під час упорядкування файлів часто виникає потреба перемістити їх з однієї папки в іншу. Алгоритм переміщення файлів схожий на алгоритм їх копіювання, але виконується із застосуванням команд Вирізати і  Вставити. Після переміщення файли з  першої папки видаляються.
Ти вже знаєш, що комп’ютер не працює без програм. Після його ввімкнення завантажується операційна система, наприклад Windows, яка забезпечує взаємодію всіх пристроїв комп’ютера, роботу інших програм, діалог комп’ютера з користувачем.
Програми, як і  документи, зберігаються в  окремих файлах.
Запустити програму на виконання можна, двічі клацнувши значок програми лівою клавішею миші.
чи відомо тобі, чому в  деяких комп’ютерах можна побачити значок пінгвіна? Кажуть, що одного разу Лінуса Торвальдса, творця операційної системи Linux, у  зоопарку вкусив пінгвін. Саме цей випадок і  спричинив вибір значка для цієї операційної системи  — пінгвіна Tux.
Після запуску програми на екрані з’являється її вікно.
Вікно комп’ютерної програми — це прямокутна ділянка екрана, у  якій відображається робота програми. Вікна програм схожі між собою, вони мають багато спільних об’єктів. Тому досвідчений користувач легко орієнтується в  роботі нових програм. 
Розглянь вікно програми, згадай основні об’єкти її вікна.
 
###136###
 
Кнопка Згорнути згортає вікно у значок програми на панелі завдань. Вікно зникає з робочого стола, а після натискання значка з’являється знову. Кнопка Розгорнути розгортає вікно на весь екран і  перетворюється на кнопку Відновити. Якщо клацнути кнопку Відновити, вікно набуде початкового вигляду (до розгортання), а  кнопка перетвориться на кнопку Розгорнути.
Кнопка Закрити завершує роботу програми, закриває її вікно. 
Ти можеш змінювати розміри вікон, перетягувати їх, розміщувати на екрані так, як тобі зручніше з  ними працювати.
алгоритм змінення розміру вікна
 наведи вказівник на межу або кут вікна так, щоб він перетворився на двонапрямлену стрілку.
 натисни ліву клавішу миші та потягни межу або кут.
алгоритм перетягування вікна
 наведи вказівник миші на рядок заголовка.
 натисни ліву клавішу миші та, не відпускаючи її, перетягни вікно в  потрібне місце.
на робочому столі комп’ютера можна розташувати декілька вікон. При цьому на панелі завдань відображаються значки всіх відкритих програм. Вікно програми, з  якою безпосередньо працюють, є  активним. Щоб зробити активним інше вікно, треба клацнути його лівою клавішею миші.
Розглянь, як розміщено кілька вікон на робочому столі.
Ти вже знаєш, що об’єкт  — це деяка частина навколишнього світу, про яку ми можемо говорити як про одне ціле.
Кожний об’єкт має ім’я та певні властивості, за якими ми його розпізнаємо серед інших об’єктів.
Спрощений аналог реального об’єкта називають моделлю.
Модель ураховує лише суттєві властивості об’єкта, необхідні для розв’язування конкретного завдання. Модель застосовують, коли реальний об’єкт надто великий або малий, коли його складно або неможливо дослідити.
Розглянь, моделі яких реальних об’єктів зображено на малюнку.
Моделі поділяють на матеріальні та інформаційні (нематеріальні). Матеріальна модель, або макет,  — це об’єкт, який реально існує. Інформаційна модель є  описом реального об’єкта та подається у  вигляді схем, таблиць, креслень, формул тощо.
на одному з  малюнків зображено реальний об’єкт, на решті  — його моделі. Яка модель матеріальна, яка  — інформаційна?
часто ми навіть не помічаємо, що наше життя пов’язане зі створенням і  дослідженням моделей. Процес створення моделі називають моделюванням.
Основні етапи створення
моделі об’єкта
1 Визначити мету створення моделі.
2 Виділити суттєві властивості об’єкта.
3 Вибрати спосіб подання моделі.

###137###
 
Люди спілкуються за допомогою природної мови. Деякі речення спонукають нас до дії, а  деякі  — ні. наприклад, вказівки на виконання певних дій містять такі речення: «Відкрийте зошити. Запишіть умову задачі».
Такі вказівки виконати певні дії називають командами, а  тих, хто розуміє та може виконати ці команди,  — виконавцями. Виконавцями команд можуть бути не лише люди, а  й тварини, комп’ютер, різні пристрої тощо.
Кожний виконавець може виконувати лише певні команди.
набір усіх таких команд називають системою команд виконавця, а  середовище, у  якому виконавець може їх виконувати,  — середовищем виконавця.
Послідовність команд для виконавця, що визначає, які дії і  в якому порядку слід виконати для розв’язання певного завдання, називають алгоритмом.
Розглянь зображення. Визнач виконавців та їхні середовища.
Які команди може виконувати кожний із виконавців? Склади алгоритм дій для будь-якого виконавця.
Ти вже знаєш, що алгоритми можна подавати різними способами.
Словесний спосіб подання алгоритмів є  найпоширенішим у  повсякденному житті. У  такому вигляді подаються, наприклад, рецепти приготування їжі, описи виготовлення різноманітних виробів.
В інструкціях до побутових пристроїв, іграшок тощо алгоритми збирання або користування можуть подаватися за допомогою малюнків.
Це графічний спосіб подання алгоритмів.
Також алгоритми можна подавати за допомогою блок-схем, у  яких команди розміщують в  окремих блоках, а  стрілками зазначають послідовність їх виконання.
Алгоритм, поданий мовою програмування і  призначений для виконання комп’ютером, називають програмою. 
Розглянь різні способи подання алгоритмів. Хто є  виконавцем
таких алгоритмів?
Є висловлювання, які будуються з  вихідного висловлювання за допомогою частки «не». Розглянемо приклади.
1) Ліза читає книжку. — Ліза не читає книжку.
2) Я  розбив цю склянку. — не я  розбив цю склянку.
Висловлювання, у  яких повністю заперечується зміст того, про що йшлося у  вихідному висловлюванні, називають запереченням. Якщо вихідне висловлювання є  істинним, то його заперечення є  хибним, і  навпаки.
наприклад, висловлювання «У квадрата всі сторони рівні» є  істинним, а  його заперечення «У квадрата не всі сторони рівні» є  хибним. Висловлювання та його заперечення не можуть бути одночасно істинними або одночасно хибними.
Прочитай умову задачі.
Задача. на 6-му, 7-му і  8-му поверхах будинку живуть кухар, фотограф і  продавчиня. Фотограф живе на поверсі з  непарним номером, а  кухар  — не на 6-му.
Хто на якому поверсі живе?
Зверни увагу: парним є  число, яке можна поділити на 2.
Визнач усі висловлювання в  умові задачі, проаналізуй їх, зроби висновок.
 
###138###
 
Ти вже знаєш, що деякі висловлювання бувають істинними чи хибними залежно від обставин. наприклад, висловлювання «Завтра буде неділя» істинне за умови, що сьогодні субота.
Розв’яжемо задачу. За день до дощу Петриків кіт обов’яз ково чхає. Сьогодні кіт
чхнув. Отже, завтра буде дощ? 
Подія «Петриків кіт чхнув» відбулася сьогодні. Сьогодні  — це день до завтра.
Тож подія «буде дощ» має відбутися завтра.
З  істинності висловлювання «Сьогодні Петриків кіт чхнув» слідує істинність висловлювання «Завтра буде дощ».
Відношення між двома висловлюваннями, коли з  істинності одного обов’язково слідує істинність іншого, називають логічним слідуванням.
Логічне слідування можна подати за допомогою слів «якщо… то». наприклад: «Якщо Петриків кіт сьогодні чхнув, то завтра буде дощ».
Розглянь малюнок. Утвори два висловлювання, які пов’язані логічним слідуванням, про події під час ремонтних робіт на ділянці дороги. 
У житті часто виникають ситуації, коли якісь дії потрібно виконувати лише за певної умови. наприклад, якщо на вулиці дощ, то потрібно взяти парасольку.
Розглянемо алгоритм для виконавця, поданий різними способами.
Алгоритм, у  якому ті чи інші команди виконуються залежно від заданої умови, називають алгоритмом із розгалуженням.
У поданому алгоритмі виконання певних дій передбачено, тільки якщо умова істинна. Якщо умова хибна, то жодних дій не виконується. Таке розгалуження називають неповним.
У середовищі Скретч для створення алгоритмів із неповним розгалуженням існує команда якщо то, яка міститься в  групі Керування. 
За сюжетом учений кіт ходить або ліворуч, або праворуч.
Отже, якщо кіт не йде праворуч, це означає, що він іде ліворуч. Тобто в  нашому випадку висловлювання «йде ліворуч» є  запереченням до висловлювання «йде праворуч». Розглянемо алгоритм дій для вченого кота.
Якщо в  алгоритмах із розгалуженням передбачено виконання одних команд, коли умова істинна, та інших команд  — коли хибна, то таке розгалуження називають повним.
Прочитай фрагмент казки. Склади алгоритм для Котигорошка.
Сів Котигорошко на грифа,  — полетіли. Летять та й  летять…
Гриф як поверне голову направо, то Котигорошко йому і  вкине в  рот шматок м’яса, а  як наліво  — дасть йому трохи води…
Для створення алгоритмів із повним розгалуженням у  середовищі Скретч існує команда якщо то інакше, яка міститься в  групі Керування.
Пригадай казку про Котигорошка.
Уявімо, що Змій охороняє темницю, у  якій ув’язнені брати Котигорошка, і  безперервно літає над нею, як зображено на малюнку.
Розглянемо модель руху Змія. Складемо алгоритм, за яким діє виконавець Змій.
Алгоритм, у  якому передбачено неодноразове виконання певних команд, називають алгоритмом із  повторенням, або циклічним алгоритмом. У середовищі Скретч алгоритм із безперервним повторенням реалізується за допомогою команди завжди з  групи Керування.

###139###
 
Ми всі помічали, що часто сюжети казок побудовані на повторенні подій, ситуацій тощо. Щоб досягти мети, казкові персонажі знову й  знову виконують певні дії. Згадаємо казку «Попелюшка».
незнайомка зникла так швидко, що навіть загубила свій кришталевий черевичок. Принц звелів оголосити, що одружиться з  тією дівчиною, на яку прийдеться цей черевичок.
(За казкою Шарля Перро «Попелюшка»)
Кришталевий черевичок приміряють усім дівчатам королівства, поки не знаходять ту, якій черевичок до міри. 
Алгоритм пошуку нареченої можна подати таким чином:
Поки черевичок не прийдеться якійсь дівчині до міри, приміряйте черевичок по черзі кожній дівчині.
Коли умова «черевичок прийшовся дівчині до міри» стане істинною, повторення завершиться. Такий алгоритм називають повторенням з  умовою.
Для багатьох дітей знайомство з  казкою починається з  таких казок, як «Рукавичка», «Ріпка», «Колобок» тощо. Сюжети цих казок побудовано на повтореннях.
Розглянь малюнки. Які казки проілюстровано? Які дії повторюються в  цих казках? За якої умови повторення дій у  них завершується?
Коли умова в  команді повторити до стає істинною, повторення завершується. Тобто ця умова є  умовою завершення повторення.
на відміну від команди завжди, після команди "повторити до" можуть слідувати інші команди. Якщо умова істинна, повторення завершується і  виконуються наступні команди алгоритму.
Пригадаймо алгоритм із  повторенням для казкового Змія, який літає, якщо його не торкаються списом (с. 78). Цей алгоритм було подано за допомогою команд завжди та якщо то.
Подамо цей алгоритм за допомогою команди "повторити до".
Одним із найвідоміших героїв американського письменника
Марка Твена є  Том Сойєр. Пригадай, як йому довелося у  вихідний день білити паркан.
Том з’явився на доріжці з  відерцем білої фарби й  пензлем на довгій ручці. Він подивився на огорожу, і  душа його сповнилася скорботою. Зітхнувши, він умочив пензель у  фарбу та провів ним по дошці; повторив цей прийом, мазнув ще раз і  опустився в  безсиллі на дерев’яну діжку.
(За твором Марка Твена «Пригоди Тома Сойєра»)
Складемо для Тома алгоритм фарбування паркана. Розглянемо як приклад паркан із двох дощечок.
 
###140###
 
У середовищі Скретч є  можливість створювати мультфільми, комікси, ігри тощо. Їхні персонажі рухаються, змінюють зовнішній вигляд. Це називають анімацією.
Для створення анімації виконавця можна змінювати його образи. Тож потрібно мати кілька образів. Можна намалювати їх самостійно або скористатися готовими образами спрайтів.
Переміщується виконавець за допомогою команд групи Рух. 
Тло — це нерухоме зображення, на якому рухаються спрайти. У  Скретч немає образів і  команд руху для тла. Щоб імітувати його рух, можна обрати кілька схожих зображень тла та організувати їхню зміну за допомогою команди повторення. Виникатиме ілюзія переміщення спрайта зі зміною пейзажу. 
В анімаціях часто використовують ефект прояву нижнього тла крізь поступове зникнення верхнього. Але в середовищі Скретч не можна одне тло накласти на інше. Тому для реалізації цього ефекту зверху тла розміщують такої самої форми спрайт, який поступово зникає.
Розглянемо задачу: як реалізувати плавне ввімкнення світла на сцені театру.
Виберемо тло для сцени й  розмістимо на ньому непрозорий прямокутник, який закриє тло на початку роботи програми. Потім розчинимо цей прямокутник за допомогою ефекту привид.
В анімаційних фільмах часто використовують ефект прокручування, або скролінг. Ілюзія того, що об’єкт рухається, виникає завдяки плавному переміщенню тла. Створюється імітація пересування «камери» у вертикальному або горизонтальному напрямку. Для досягнення ефекту прокручування використовують два спрайти, які мають вигляд тла. Спрайти розміщуються один за одним (наприклад, горизонтально), а  потім синхронно рухаються в один бік, змінюючи один одного.
Останнім часом у  наші домівки ввійшли комп’ютери, «приховані» в  різноманітних побутових пристроях: пральних машинах, мікрохвильових печах, кавоварках та інших. В  усіх цих пристроях є  маленький комп’ютер  — мікропроцесор, який керує їхньою роботою. З року в  рік електронної техніки стає дедалі більше, і  це сприяє розробленню засобів для централізованого керування такими пристроями.
Розумний будинок (smart home, digital house)  — це приміщення, у  якому приєднання приладів до комп’ютерної мережі дозволяє керувати ними за допомогою персонального комп’ютера та надає віддалений доступ до них через інтернет.
Обговоріть, як пристрої із  вбудованими комп’ютерами допомагають у  повсякденному житті.
Серед пристроїв із вбудованими комп’ютерами особливе
місце займають роботи. Історія їх виникнення дуже давня. Вважається, що перших механічних роботів було створено понад
2 тисячі років тому.
Рóбот — автоматичний пристрій, призначений для виконання певних дій за заданими алгоритмами. Конструюванням і  програмуванням роботів займається прикладна наука робототехніка. Сьогодні роботи працюють у  різних галузях людської діяльності, замінюють людину на важких і  небезпечних робóтах.
 
###141###
 
У  наш час активного розвитку набувають дослідження, пов’язані зі штучним інтелектом. Штучний інтелект опікується проблемою, як за допомогою комп’ютерів розв’язувати завдання, які потребують людського розуміння. Одним із напрямів розвитку штучного інтелекту є  створення інтелектуальних роботів.
Як, на твою думку, роботи можуть змінити наше життя? 
У наш час на підтримку доповідей часто використовують комп’ютерні презентації.
Комп’ютерна презентація  — це набір демонстраційних матеріалів, створених у  спеціальних програмах і  призначених для відтворення за допомогою комп’ютера.
Для демонстрації комп’ютерної презентації використовують комп’ютер та інші технічні засоби: мультимедійний проєктор, проєкційний екран, інтерактивну дошку.
Для того щоб створити презентацію, потрібно не лише вміти працювати в  певних програмах. Щоб презентація була зрозумілою, цікавою та яскравою, її слід ретельно підготувати.
Робота над комп’ютерною презентацією складається з  кількох етапів і  починається передусім з  її планування. І  лише тоді, коли ти визначиш мету презентації, розробиш її сценарій, продумаєш структуру слайдів, можна починати роботу за комп’ютером.
Розглянь орієнтовні етапи роботи з  презентацією. Які з  них тобі вже знайомі?
Ти вже знаєш, що для створення презентацій існують спеціальні комп’ютерні програми  — редактори презентацій.
Програма Microsoft PowerPoіnt призначена для роботи зі слайдовими презентаціями. Запустити її на виконання можна за допомогою значка програми на робочому столі або головного меню (кнопка Пуск).
Після запуску на екрані з’являється вікно, у  якому можна виконати пошук потрібного шаблону презентацїї, здійснити створення нової презентації або відкрити одну з  останніх збережених презентацій.
Розглянь об’єкти вікна редактора презентацій MS PowerPoint.
Які об’єкти ти вже знаєш?
У  різних версіях програми команди можуть відрізнятися.
Але ці розбіжності не є  суттєвими. Якщо ти навчишся працювати в  одній версії, то в  тебе не виникне значних труднощів під час роботи з  іншою.
Світ навколо нас чудовий і  різноманітний. Люди й  машини, рослини й  тварини, моря і  гори, сонце і  зорі… Усе, що нас оточує, є  об’єктами.
Об’єкт  — це частина навколишнього світу, про яку ми можемо говорити як про єдине ціле. Кожний об’єкт має своє ім’я та властивості. За ними об’єкт можна визначити серед інших об’єктів.
Об’єктами є  не лише предмети матеріального світу. Об’єктом може бути результат інтелектуальної діяльності людини, наприклад музичний твір, комп’ютерна програма.
Об’єкти, які не присутні в  реальному світі, а  створені завдяки людській уяві, називають віртуальними. З розвитком комп’ютерної техніки та програмного забезпечення віртуальні об’єкти входять у реалії нашого повсякденного життя.
Розгляньте, які об’єкти зображено. Які з  об’єктів є  матеріальними (природними або штучними), а  які  — віртуальними?
 
###142###
 
Одним із видів комп’ютерної презентації є  слайдова презентація. Основним її об’єктом є  слайд  — один кадр на екрані монітора. над слайдами презентації можна виконувати такі самі операції, що й  над іншими комп’ютерними об’єктами: виділяти, перетягувати, видаляти, копіювати, вирізати, вставляти.
Розрізняють титульний і  звичайний слайди. на титульному слайді розміщують назву презентації, ім’я автора / авторки. на звичайному  — заголовок і  потрібні матеріали (текстові, графічні, мультимедійні об’єкти).
Слайд, як і  кожний об’єкт, має свої властивості. Для цих властивостей можна встановлювати різні значення. 
Макет надає можливість обрати схему розташування об’єктів на слайді: Титульний слайд, Заголовок і  об’єкт, Два об’єкти, Лише заголовок, Пустий слайд та інші.
Формат тла визначає заливку тла вибраним кольором. Це може бути суцільна, градієнтна заливка, заливка візерунком тощо.
Градієнтна заливка — поступовий перехід від одного кольору до іншого.
Оформлення слайда (Тема) дозволяє вибрати вигляд слайдів серед запропонованих тем,
а  також змінити кольорову схему в  межах обраної теми.
Поміркуй, як знання властивостей слайда допоможе тобі створювати яскраві сучасні презентації.
Більшість слайдів зазвичай містять такі текстові об’єкти: заголовок слайда і  текст слайда. Додавати інші текстові об’єкти до слайдів можна за допомогою інструментів вкладки Вставлення, наприклад Текстове поле.
Виділений текстовий об’єкт обмежений спеціальною рамкою з  маркерами. За допомогою маркерів його можна збільшувати, зменшувати, стискати, розтягувати, обертати.
Для деяких текстових об’єктів (колонтитули, дата та час, номер слайда) місце розміщення на слайді визначено. За допомогою інструментів Текстове поле та Об’єкт WordArt можна додавати текстові об’єкти в  будь-яке місце на слайді.
алгоритм додавання напису
Вибери на вкладці Вставлення інструмент Текстове поле з  групи Текст.
Установи курсор на слайд презентації, натисни ліву клавішу миші. на слайді з’явиться текстова рамка з  курсором.
Введи текст і  клацни мишею поза межами текстової рамки.
Введення тексту в  текстове поле відбувається так само, як і  введення тексту в  текстовий документ. Ти можеш ввести його з  клавіатури або скопіювати з  іншого документа в  буфер обміну й  вставити у  відповідне поле на слайді.
Зверни увагу: текст на слайдах може міститися також у  таблицях, усередині фігур, схем.
Під час введення тексту можна припуститися помилок.
Головне  — своєчасно їх знайти й  виправити, адже презентації з  помилками погано сприймаються.
Редагування  — це процес виправлення помилок, внесення змін до тексту.
Для пошуку помилок у  тексті можна скористатися автоматичним режимом перевірки правопису.
У  цьому режимі слова з  помилками підкреслюються червоною хвилястою лінією.
Якщо навести курсор на підкреслене слово й  натиснути праву клавішу миші, програма запропонує близькі за написанням слова з  комп’ютерного словника.
Форматування  — це процес змінення зовнішнього вигляду об’єкта. Форматувати символи та абзаци можна за допомогою команд груп Шрифт і  Абзац вкладки Основне. Для форматування текстового об’єкта можна також скористатися інструментами вкладки Формат.
 
###143###
 
Ти вже знаєш, які об’єкти можуть міститися на слайдах презентації. Це текстові, графічні, мультимедійні об’єкти. Щоб презентація була більш наочною та привабливою, на її слайдах розміщують малюнки, схеми, діаграми. Усе це  — графічні об’єкти, кожен із яких має свої властивості.
Основні засоби для додавання графічних об’єктів розташовані в  групі Зображення вкладки Вставлення.
Розглянь вкладку Вставлення. Які графічні об’єкти можна додавати до слайда презентації?
Ти вже напевно маєш малюнки та фотографії, збережені в  окремих файлах. Ти можеш додати їх до слайдів презентації за допомогою інструмента Рисунки. Зображення з  інтернету зручно додавати до слайда за допомогою інструмента Онлайнові зображення.
У редакторі PowerPoint є  можливість працювати також з  іншими графічними об’єктами: діаграмами, схемами, фігурами. 
алгоритм додавання фігури
на вкладці Вставлення в  групі Зображення вибери інструмент Фігури.
Вибери групу і  в ній потрібну фігуру.
З натиснутою лівою клавішею миші протягни вказівник миші так, щоб намалювати фігуру потрібного розміру.
За необхідності введи текст до текстового поля фігури.
Клацни мишею поза межами фігури.
Розглянь малюнки. Де зручно використовувати фігури з групи Виноски?
Форматування — це процес змінення зовнішнього вигляду об’єкта. Форматування зображення передбачає зміну його кольору, форми тощо.
Виділений графічний об’єкт можна форматувати за допомогою маркерів: збільшувати, зменшувати, розтягувати, обертати.
Розглянь зображення. Які дії з  об’єктом було виконано за допомогою маркерів? Яких?
Відомо, що мультфільми люблять дивитися і  діти, і  дорослі. 
Сьогодні разом зі словом «мультфільм» часто вживають слово «анімація». У  перекладі з  французької воно означає «оживлення».
Розглянь малюнки. чи можна їх героїв назвати анімаційними?
Під анімацією будемо розуміти рух або зміну зовнішнього вигляду (видозміну) об’єктів презентації.
До слайдів презентації можна додавати мультимедійні об’єкти — звукові та відеооб’єкти. Для цього використовують команди групи Мультимедіа (Медіавміст) вкладки Вставлення.
У MS PowerPoint є  можливість додавати анімаційні ефекти до окремих слайдів та їх об’єктів. Такі ефекти привертають увагу. Проте анімаційними ефектами не слід зловживати, щоб вони не відволікали увагу від змісту презентації.
Уявіть, Волт Дісней, автор мультфільму «Мікі Маус», дуже боявся мишей. Але йому так сподобався цей веселий персонаж, що Дісней залюбки озвучував цього героя 20 років поспіль.
 
###144###
 
Анімацією слайдів називають ефекти переходу між слайдами під час показу презентації. Редактор презентацій містить чимало різноманітних ефектів зміни попереднього слайда наступним. Щоб додати ефект переходу до слайда, слід скористатися командами вкладки Переходи.
Для кожного слайда можна налаштувати свій ефект переходу. Проте зазвичай доцільно застосовувати однаковий перехід для всіх слайдів. Для цього потрібно вибрати ефект переходу й  застосувати його до всіх слайдів за допомогою команди Застосувати до всіх.
Анімація об’єкта слайда  — це поява, зникнення, рух об’єкта під час демонстрації слайда. Анімаційні ефекти, які можна застосувати до об’єктів, об’єднано в  групи на вкладці Анімація. 
Анімаційний ефект можна налаштувати відповідно до своїх потреб або вподобань. наприклад, можна встановити перехід між слайдами за визначений час або додати звук, що буде супроводжувати перехід тощо.
До будь-якого об’єкта слайда можна застосовувати декілька ефектів.
Але слідкуй, щоб не перевантажити презентацію зайвими ефектами.
Зверни увагу: під час налаштування анімаційних ефектів слайд із ними можна переглянути за допомогою кнопки Перегляд, що міститься на вкладках Переходи та Анімація.
Завдання: додати анімаційні ефекти до об’єктів слайда, встановити ефекти переходу між слайдами.
Порядок виконання
Відкрий презентацію, збережену на минулому уроці.
Застосуй до об’єктів титульного слайда анімаційні ефекти:
до текстового об’єкта Заголовок слайда — ефект Виліт;
до графічних об’єктів  — ефект Поява.
Переглянь анімацію слайда за допомогою кнопки Перегляд.
Перейди до наступного слайда. Застосуй до графічних об’єктів різні анімаційні ефекти на свій розсуд.
Додай ефект переходу між слайдами на свій розсуд.
Переглянь презентацію за допомогою команди Показ слайдів → З  початку або клавіші F5.
Додай до презентації слайд Список джерел і  зазнач на ньому авторство використаних малюнків.
Збережи презентацію, заверши роботу з  програмою.
Зроби висновок: як додавати анімаційні ефекти, як анімаційні ефекти впливають на сприйняття презентації.
 
###145###
 
Мандрувати – це захопливо й цікаво! Пам’ятаєш, як, подорожуючи, ми знайомилися з мистецтвом Польщі й Чехії? А чи відомо тобі, що мова, звичаї та мистецтво поляків, чехів, болгарів, білорусів та інших народів подібні до українських? Це тому, що ми – нащадки давніх слов’янських племен. Люди цих національностей живуть в Україні у дружбі й злагоді. 
У мистецтві слов’янських народів чимало спільного. Зокрема, існує багато творів, де тісно переплелися пісенна й танцювальна творчість.
Це – пісні-танці (українська коломийка, чеська полька тощо).
Чеська полька.
У якому темпі, якими штрихами доцільно виконувати пісню? Схарактеризуй музичне й хореографічне виконання танцю.

У ритмі мелодій іноді відбуваються несподівані зміни. Наприклад, зміщення акценту із сильної частки на слабку . Таке явище в музиці називається синкопа. Ритм із синкопами нерідко трапляється в танцях, що надає руху особливої енергії.
Робота в групах. Мінідослідження.
Виконайте мелодію польки без синкоп.
Порівняйте два варіанти ритму. Як змінюється характер музики? Імпровізуйте ритмічний супровід, акцентуючи синкопи.
У польському місті Сопоті є чудернацький будинок, що рухається, ніби в танці.
Відшукай в інтернеті інші незвичайні споруди. Придумай сторітелінг про цікаву архітектуру.
Барвик і Лясолька полюбляють мандрувати й милуватися цікавими спорудами. Прикрашені будиночки надзвичайні!
Лясолька замальовує будівлі з пам’яті, Барвик вирізує їх з паперу. Мед-Арт піклується про екологію, тому майструє споруди зі  старих картонних коробок та інших побутових матеріалів.
Пригадай: щоб створити відчуття глибини простору на площині, об’єкти здебільшого розташовують на передньому плані так, щоб вони частково загороджували ті, що далі. Ближчий до глядача предмет зображують нижче, а віддалений – вище. Розглянь зображення.
Пофантазуй, про що мріють діти на картині болгарської художниці Маріанни Калачової. Яким із прослуханих творів можна озвучити демонстрацію цієї картини? Поясни. Знайди на картині ритми.
Болгарський танець (ансамбль «Болгаран»). Білоруський танець «Крижачок». Білоруська колиханка. Болгарська колискова.
Визнач спільні риси музики в колискових або танцях різних слов’янських народів. Проплескай ритми прослуханих творів.
 
###146###
 
Виконай куплет пісні з інсценізацією. Схарактеризуй національний костюм білорусів. Порівняй з українським, чеським, польським.
Яке різноманіття ритмів у Країні Мистецтв! Вони мають різні характери. У рівномірному ритмі ми відчуваємо, як злагоджено звучать сильна і слабка частки в такті. Такий спокійний рух допомагає розслабитися, зняти напругу.
Музичний ритм набуває загостреного характеру, якщо сильна частка подовжується, а слабка – скорочується . Це пунктирний ритм. А якщо в ритмі є синкопа, він стає нестійким, уривчастим (синкопованим).
Допоможи своїм друзям Лясольці, Барвику та Мед-Арту відтворити ритми танців. Порівняй їх характери. 
Гомінкі міста нашої країни завжди щиро раді людям різних національностей. Мандруючи, наші друзі Лясолька, Барвик та Мед- знайомляться із цікавими будівлями й намагаються відтворювати свої враження, як справжні художники.
Який настрій панує на картині? Розглянь будинки. Знайди ритми, загородження. Чи можна цей твір назвати «міським пейзажем»? Поясни. Які кольори використала художниця?
Ритм використовується в архітектурі завдяки чергуванню в будівлі різних елементів – вікон, балконів, колон, арок тощо. Ритмічність можна підкреслити декором, кольором.
Намалюй міський пейзаж без використання попереднього начерку. Зобрази ритмічне чергування вікон будинків, дерев тощо (гуаш).
Щира українська земля є батьківщиною угорцям, румунам і молдованам. Це – працьовиті народи зі своєю історією, звичаями, традиціями, мистецтвом. Угорський художник Ласло Кодай висловлює свою любов до рідного краю в яскравих, незвичайних картинах-казках.
Який настрій викликає картина? Якому музичному ладу (мажорному чи мінорному) він відповідає?
Під впливом від угорських народних мелодій багато композиторів різних національностей написали всесвітньо відомі твори.
Ференц Ліст. «Угорська рапсодія № 2» (виконує Дьйордь Оравец у 29-му епізоді «Котячого концерту», м/ф «Том і Джеррі»).
Йоганнес Брамс. «Угорський танець № 5» (кавер для скрипки Олександра Божика). 
Угорський народний танець чардаш складається з двох контрастних за темпом частин. Повільний, ліричний вступ виконують чоловіки, рухаючись по колу. Темп поступово прискорюється, і танець завершується швидким кружлянням пар.
«Мову» хореографії складають рухи, кожному танцю властивий свій «малюнок».
Рух танцівників на сцені  по колу півколом по діагоналі Вітторіо Монті. «Чардаш» (ксилофон з оркестром).
Які віртуозні (майстерні) чи гумористичні моменти виконання тобі найбільше сподобалися?
Прочитай угорську казку «Чарівні цимбали». Поділись враженнями з друзями.
Гори Карпати є не тільки в Україні. Вони простягаються і територією Польщі, Угорщини, Румунії та інших країн. Художники захоплюються неймовірною красою гірських краєвидів. На всіх, хто хоч раз побачив Карпати, що торкаються неба, вони справляють незабутнє враження. Гори вкриті прадавніми лісами, соковитою зеленню трав, блакитними озерами, бурхливими річками й потічками. Такими чарівними ми бачимо Карпати на полотнах живописців.
Роздивись гірський пейзаж. Поміркуй, чому така назва цього різновиду пейзажів. Зверни увагу: на передньому плані картини зображення яскраві, кольори насичені. На дальньому (гори) – зображення злегка розмиті, кольори набувають холодних відтінків, тьмяніють.
 
###147###
 
Риси характеру румунів та молдован знайшли яскраве вираження в мистецтві танцю – швидкого, запального, енергійного.
Молдовеняска (ансамбль «Жок»). Румунський танець «Інвертіта» (НЗАУНХУ ім. Г. Верьовки).
Схарактеризуй прослухану музику, танцювальні рухи, народні костюми виконавців.
Розглянь, як зобразили митці молдовський і румунський танці. Які інструменти виконують музику? 
Музичні інструменти, поширені в багатьох народів, що проживають в Україні, схожі за звучанням та зовнішнім виглядом.
Але вони мають різні назви.
Такими інструментами є відома тобі шотландська волинка, цимбали, сопілка та ін. 
За будовою молдовеняска має форму рондо. Типовий рух усіх виконавців по колу – це своєрідний рефрен. В інших епізодах танцюристи в парах виконують різні фігури, утворюють лінії або маленькі кола (жіночі й чоловічі окремо). Серед рухів багато веселих стрибків і підскоків, чітких притупувань каблуками.
Мінідослідження: під час перегляду виконання молдовеняски визначай основну тему, що повторюється (піднімай руку щоразу, коли звучить рефрен). Які рухи в цей час виконують танцюристи? Що в танці повторюється?
На дозвіллі створи лепбук «Музичні інструменти народів світу». 
Твої друзі Лясолька та Барвик з допомогою Мед-Арта здійснили невеличку віртуальну
екскурсію в Закарпаття і на Буковину. Саме тут поряд з українцями живуть чимало угорців, румунів та представників інших народів.
Найбільше наших мандрівників вразила вишуканість архітектурних споруд, утілена в
ажурному металевому мереживі воріт, балконних огорож, ліхтарів тощо.
Здавна золоті руки вправних ковалів дарували нам мистецтво художньої обробки металу – ковальства, різновиду декоративноужиткового мистецтва. 
Розглянь металеві вироби на ілюстраціях. Як ти гадаєш, якими знаннями й уміннями мають володіти майстри? Визнач, де у візерунках є симетрія. Назви вироби з металу у твоєму повсякденні. Пригадай, які види декоративно декоративно-ужиткового мистецтва ти вже знаєш.
 У дружному колі різних народів, які живуть в Україні, кримські татари – корінне населення Криму, з цікавим, різноманітним і самобутнім мистецтвом.
Що зображено на картині? Розглянь розмаїття декору. Орнаментами яких видів оздоблено кімнату, побутові вироби?
Музиці кримських татар притаманні прикрашання мелодії, які надають їй характеру «мережива». Матері співають своїм дітям колискові, щоб вони виростали здоровими та щасливими. Цікаво, що мати звертається не до маляти, як зазвичай: «Спи, дитино, спи», – а до третьої особи з проханням піти геть і не заважати родинному щастю.
Кримськотатарська колискова («Менім улим батир»). 
Народна пісня у виконанні Джамали (фрагмент).
Танець «Емір Джелял Хайтармаси».

###148###
 
Під час розучування пісні намагайся точно відтворювати її ритмічний малюнок. Опиши національне вбрання кримських татар.

Кримськотатарський народний танець – гордість нації. Поглянь, як його зобразили на марці.
Танцівниці заворожують плавними рухами й граційними обертами. Темпераментні чоловічі танці оспівують хоробрість, силу, військову майстерність.
Дітей починають навчати танцювати з раннього віку. Звісно, не всі стають успішними танцюристами, але всі вміють гарно рухатися під музику. За бажання досліди, які народні інструменти кримських татар мають схожість з українськими. 
Декоративно-ужиткові вироби кримських татар вирізняються багатством орнаментів і яскравим колоритом. Традиційними орнаментами, у яких переважають рослинні мотиви, оздоблюють предмети побуту: одяг, ювелірні вироби, килими, меблі тощо.
Розглянь вироби декоративно-ужиткового мистецтва кримських татар.
Які природні форми стали основою для орнаментів і візерунків?
Орнамент – це візерунок, побудований на ритмічному повторенні елементів.
Пригадай: геометричні орнаменти складаються з геометричних фігур, рослинні – з декоративних зображень рослин. Майстри поєднують різні елементи й отримують оригінальні орнаменти. Часто елементи орнаменту розміщено в пряму чи хвилясту стрічку. Також є орнаменти, елементи яких розміщують навколо центра в межах 
геометричної фігури (коло, трикутник, квадрат).
Варіант 1. Створи орнамент у стрічці за кримськотатарськими мотивами (олівці, фломастери).
Варіант 2. Створи аплікацію у кримськотатарських традиціях (кольоровий папір (тканина)).
Удома знайди предмети вжитку з різними видами орнаментів. За бажання зроби світлину виробу декоративно-ужиткового мистецтва.
У давнину греки, мандруючи морями, оселялися на нових землях.
Так виникли міста Ольвія (поблизу Миколаєва), Херсонес (Севастополь), Пантикапей (Керч), залишки яких знайдено на півдні України.
Тут греки проживають до сьогодні, зберігаючи свою культуру.
Найвідоміший грецький танець – сиртакі. По-справжньому станцювати його можна, тільки перейнявшись його ритмом і відчувши єднання з усіма танцюристами через рухи й музику.
Мед-Арт пропонує тобі здійснити віртуальну екскурсію грецькими містами, які існували на теренах України в далекому минулому.
Ольвія, Херсонес. Мікіс Теодоракіс. «Сиртакі»
Греція – батьківщина театру. У давні часи актори виступали в масках. Вистави супроводжував хор.
Назви деяких складових будівлі театру тобі можуть здатися відомими. Ось, наприклад, орхестра або скена. Як ти думаєш, що вони означали? Пригадай свої улюблені театральні вистави. До якого з видів театрального мистецтва вони належать?
 
###149###
 
Грецькі майстри здавна володіють мистецтвом мозаїки, яку називають «незвичайним
живописом». Такі зображення або візерунки виконано зазвичай з маленьких камінців або
морської гальки. Греки оздоблювали ними підлогу й стіни приміщень, басейни та фонтани. Ця техніка популярна і в наш час, для мозаїки використовують шматочки скла, керамічної плитки тощо. 
Робот Мед-Арт пропонує тобі подбати про збереження довкілля і виготовити новорічний подарунок з побутових матеріалів (мозаїка, бріколаж тощо). Для композиції можна використати крупу, кольорові кришечки від пластикових пляшок, старі непотрібні ґудзики чи намистинки, фото тощо. Можна прикріпити їх на поверхню, покриту шаром пластиліну чи клею, або з’єднати в інший спосіб.
Наша мандрівка продовжується... Пам’ятаєш казку про Лускунчика? А твори «Жарт» і «Волинка»? Чи, можливо, тобі відомий гімн Євросоюзу? Їхні автори – видатні німецькі митці, зокрема Йоганн Себастьян Бах і Людвіг ван Бетховен.
Розглянь фарфорову статуетку «Родинний концерт», яку створили німецькі майстри. Зображено наших сучасників? Обґрунтуй. Чим займається родина? Які музичні інструменти ти впізнаєш?
Передай свої враження від музики. На якому інструменті виконується твір? Чи є він на статуетці? А серед зображень у кліпі?
Послухай інші виконання твору «До Елізи» й поміркуй, який із варіантів краще обрати, якщо хочеш зняти втому, розслабитися і помріяти.
Німецький композитор Йоганн Себастьян Бах грав у церкві на органі. Це духовий
клавішний інструмент. Духовий – тому що звук лине з багатьох металевих труб. Клавішний – бо органіст грає руками на кількох клавіатурах. Водночас він має грати ще й ногами! Як саме?
Зверни увагу на гру органіста. Скільки клавіатур має орган? Порівняй з фортепіано. 
Подорожуючи Німеччиною та Австрією,
наші друзі звернули увагу на різні годинники, що прикрашають верхівки палаців, храмів, веж. Вони дізналися, що місцеві майстри – віртуози цієї справи. Годинники декоровані коштовним камінням, оздоблені золотом і сріблом, інколи розписами.
Це справжні витвори мистецтва!
Вальс – всесвітньо відомий танець, який із захопленням танцюють уже понад 200 років! Завдяки характерному тридольному розміру його завжди можна впізнати з-поміж інших танців. Тож помандруймо до Відня – на батьківщину вальсу...
Віденський бал (фрагмент). Йоганн Штраус. Вальс (за вибором).
Здавна в Австрії та Німеччині вечірньої пори відбувалися концерти, що в літній час лунали просто неба – у садах заможних родин. Можливо, саме для такого свята австрійський композитор Вольфганг Амадей Моцарт створив «Маленьку нічну серенаду».
Зазвичай на згадку про подорож ми купуємо сувеніри. А який сувенір можна привезти з Німеччини чи Австрії? Звичайно, вироби з порцеляни: чайний сервіз, статуетку чи шкатулку. Раніше їх виготовляли й розмальовували повністю вручну.
Визнач: ці вироби – кругла скульптура чи рельєф? Як ти думаєш, яке призначення жіночих фігурок?
Статуетки праворуч – ляльки-гольниці. Верхня частина ляльки з порцеляни, а нижня – подушечка з тканини у вигляді спіднички для голок.
 
###150###

«Прекрасна», «загадкова» – саме ці слова чуєш, коли йдеться про Францію. І справді, ця країна протягом багатьох століть залишається країною палаців, театрів, музеїв, відважних лицарів і чарівних казок.
Пам’ятаєш Попелюшку – прекрасну героїню казки Шарля Перро? 
Вона мріяла танцювати на балу в розкішному палаці! У Франції розквітло мистецтво музичного театру, країна стала батьківщиною балету.
Жан Філіпп Рамо. Менует (клавесин). Поль Моріа. Менует.
Який характер танцю? Які рухи можна уявити, слухаючи цю музику?
Який із прослуханих менуетів може супроводжувати танець на картині? Яких музикантів-виконавців зобразив художник? Чим тембр клавесина відрізняється від тембру фортепіано, органа?
Менует – старовинний французький танець, що походить від повільного народного хороводного танцю. Згодом саме з нього починався кожен придворний бал.
Під час виконання менуету здійснюється багато реверансів (шанобливих поклонів).
Розпочинали танець зазвичай король і королева. А грали його часто на клавесині.
У Парижі – столиці Франції чимало знаменитих архітектурних
споруд: соборів, королівських палаців, театрів і музеїв.
Пригадай, що таке художній музей, картинна галерея. Якими видами
мистецтва насолоджується глядач на світлині?
Під час подорожі Лясолька зробила листівки ручної роботи (Handmade сard) із фотосвітлинами відомих паризьких споруд. Барвик привіз із Франції друковані листівки, які поширюють музеї, рекламуючи свої колекції. А Мед-Арт розіслав друзям вітальні інтернетлистівки (e-card) електронною поштою. 
А чи можеш ти назвати найпоширенішу у світі мову?
(Маленька підказка: це мова комп’ютерів.)
Звичайно ж, англійська! В Англії з’явилися відомі літературні герої: Аліса, Мері Поппінс, Пітер Пен, Гаррі Поттер тощо. Про них знімають фільми-екранізації. Багато з них фантастичні, є також мюзикли. 
А ще в країні й сьогодні живуть справжня королева і принци.
Тому не дивно, що в літературному творі й кінофільмі звичайні діти перетворюються на правителів уявної казкової країни Нарнії. Там з ними відбуваються незабутні пригоди.
Чи знаєш ти, у якій країні є місто-карнавал, де замість вулиць – водні канали? Це батьківщина опери, всесвітньо відомих співаків, великих художників і знаменитих модельєрів. Ласкаво просимо до Італії!
В італійському місті Венеції народилася баркарола – «пісня човняра» з особливим ритмом, у якому відчувається погойдування хвиль.
Карло Мюньє. «Баркарола» (дует мандоліни та гітари).
Микола Лисенко. «Баркарола» (фортепіано).
Схарактеризуй музичні твори. Який супровід до музики тобі більше сподобався: картини, присвячені Венеції, чи віртуальна екскурсія на гондолах за допомогою сучасної відеозйомки?
Які види театральних театральних ляльок зображено зображено на картині картині?